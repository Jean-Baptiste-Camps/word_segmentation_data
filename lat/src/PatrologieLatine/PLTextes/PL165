
PATROLOGIAE TOMUS CLXV.

S. BRUNO / ODDO

TOMUS SECUNDUS


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1854


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUP RIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.=P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR

PATROLOGIAE TOMUS CLXV.


S. BRUNO

ASTENSIS, ABBAS MONTIS CASINI ET EPISCOPI SIGNIENSIUM.

ODDO

ASTENSIS MONACHUS BENEDICTINUS.

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1854


Volume title page
SAECULUM XII

S. BRUNONIS

ASTENSIS ABBATIS MONTIS CASINI ET EPISCOPI SIGNIENSIUM

OPERA OMNIA

AUCTA ET ADNOTATIONIBUS ILLUSTRATA JUXTA EDITIONEM ROMAE ANNO 1791 CURANTE BRUNO BRUNI DATAM ACCEDIT

ODDONIS

ASTENSIS MONACHI BENEDICTINI

EXPOSITIO IN PSALMOS

S. BRUNONI AB IPSO AUCTORE DICATA Quam ad calcem Operum S. Brunonis edidit D. Maurus Marchesius, Casinensis decanus, Venetiis anno 1651 Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS SECUNDUS
VENEUNT 2 VOLUMINA 14 FRANCIS GALLICIS

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1854


ELENCHUS AUCTORUM ET OPERUM QUI IN HOC TOMO CLXV CONTINENTUR.


S. BRUNO ASTENSIS SIGNIENSIS EPISCOPUS.
Commentaria in Matthaeum. 	Col. 63
---in Marcum. 	313
---in Lucam. 	334
---in Joannem. 	451
---in Apocalypsim. 	603
Homiliae. 	747
Sermones. 	863
Sententiae. 	867
Tractatus. 	1079
Epistolae.	



ODDO ASTENSIS MONACHUS BENEDICTINUS.
Expositio in Psalmos. 	1142





Main volume text




[S. BRUNONIS ASTENSIS OPERA OMNIA.]




[Col. 0009]
PROLEGOMENON IN DUAS PARTES DISTRIBUTUM
Quarum prima est de codicibus mss., ex quibus facta est haec Opp. S. Brunonis collectio; altera continet analysim sex librorum sententiarum.
[Col. 0009]


PARS PRIMA.

[Col. 0009A] Expositiones S. Brunonis Astensis, quae exstant, in libros Veteris Testamenti, primo in volumine anno superiori edito complexi sumus; modo partem alteram a Commentariis in quatuor Evangelia exordimur, quibus interpretatio Apocalypsis, et reliqua ejus Opera huc usque cognita, et recepta subsequentur. Commentaria autem illa in Evangelia S. Brunonis a Petro Lazzario pridem Soc. Jesu Theologo doctissimo publici juris facta, auctore, ac promotore praestantissimo cardinali Francisco Xaverio de Zelada (cujus innumeras laudes nulla unquam aetas conticescet) multis rationum momentis impulsi iterum publicamus. Horum primum est Lazzarium rem, seu illustrationem auctoris perfecte assecutum fuisse; quippe tam copiose, tamque erudite scriptae [Col. 0009B] sunt ejus adnotationes, ut his alias addere supervacaneum sit; non enim in sacro textu major obtineretur perspicuitas; sed onerosa auctoritatum congeries fieret, dubiaque ex multiplici sensu intelligentia, Alteram rationem nobis suppeditat certa cognitio, editionem illam Commentariorum S. Brunonis in Evangelia, quamvis nitidam, et accuratam, parum in Italiam dispersam fuisse, multoque minus ultra montes pervulgatam. Tertio accedit, quod cum excudendae sint homiliae et sermones ejusdem S. episcopi Signiensis; quorum pars magna ab iisdem Commentariis desumpta est, ostendere oportet, atque ob oculos lectorum ponere, quibus in locis vel homiliarum fragmenta, vel sermones integri legi possunt. Quarto inscius nemo est, quam diu sub Eusebii Emiseni [Col. 0009C] nomine usurpatae sint homiliae illae [(1) 1Kb] , et in pluribus editionibus recusae; quare praecipue curae Lazzario fuit, tam dolosam suppositionem convedere, et S. Brunonem Astensem concionum illarum auctorem stabilire.stabilire. Sed et ipsam doctissimi Lazzarii Praefationem rursus producimus, cum eximia redundet eruditione, pluraque de patria, natali, vitae genere, scriptisque S. Brunonis collegerit, quae commentarium nostrum in vitam S. episcopi maxime illustrant atque confirmant. Qui ex scripturam testimonio S. Brunonem interpretem Evangeliorum [Col. 0010A] exstitisse noverant, latente adhuc in bibliotheca Collegii Romani codice ms. in quo interpretatio illa continebatur, ea perfrui valde exoptabant. Satis igitur factum est eorum votis, et sapientium approbationem assecutus est clarissimus editor; namque lectioni SS. Patrum dediti fatentur se in elucubratione illa summam, seu compendium praeclarissimarum illustrationum veterum expositorum reperire, atque in ea mel veluti ex pluribus floribus confectum habere. Quapropter hoc opus tanti laboris fructum non Commentarium, sed Commentaria in Evangelia appellavimus. Unum superest, ut lectores admoneamus, scilicet nos non codicis ms. orthographian: veterem, jam obsoletam, et lectoribus gravem, ut Lazzario placuit, secutos fuisse, sed ad recentem [Col. 0010B] usum conformem reddidisse. Pro exteris hominibus addere libet, ex typographio Marci Palearini Romani anno Jubilaei 1775 prodiisse S. Brunonis Commentaria super evangelistas in duos tomos in-8 distributa; quorum primus continet expositionem in Matthaeum; secundus vero in Marcum, Lucam et Joannem. Apoplexia tactus mense Januario anni elapsi 1789 gravis aetate piissime, ut vixerat Petrus Lazzarius, in sacris studiis versatissimus, ut plura ejus opera testantur, Romae obiit, moerentibus omnibus bonis.

Nostrum hic esset docere, quos hac pro nostra editione consuluerimus mss. Codices, ne minus diligentes in ea exornanda videamur; hoc sane non omittimus, sed ad opportuniorem locum reservamus, [Col. 0010C] ubi de homiliis, et sermonibus S. Brunonis agendum erit. Interim ingenue fatemur, cum in feriis autumnalibus anni 1784, quibus Taurini fuimus, pro temporis brevitate, qua ea in urbe moram egimus, collationem hujusmodi cum codice ms. Regii Athenaei, de quo Lazzarius mentionem habet, parficere nequivisse; eum tamen observavimus membranaceum esse, in fol. charactere Romano exaratum, quem ad XII saeculum, vel ad initium saec. XIII peritiores judices referunt. Accedit hoc in volumine, post Commentaria in Evangeliorum librum, expositio [Col. 0011A] in Apocalypsim, de qua pauca sunt praenotanda, cum ipse S. Bruno interpres quid animadvertere deberent lectores admonuerit.

Haec versantur circa objecta, quibus Abauzitius Genevensis Calvinista auctoritatem libri Apocalypsis labefactare nisus est; sed frustraneo conatu. Cum paucis ab hic annis clariss. Vincentius Fassinius O. P. in Lycaeo Pisano S. Scripturae professor, S. Joan. evangelistae prophetiae vindicias doctissime egerit, non nisi summa capita ad controversiae cognitionem referam. Primo igitur dixerat Abauzitius, neminem ignorare quot Evangelia, revelationes, et Acta apostolis attributa primis Ecclesiae saeculis fuerint, quae dein ut apocripha scripta damnata sunt ab Ecclesia. Secundo adnotabat, Apocalypsim inter libros protocanonicos [Col. 0011B] minime receptam fuisse. Tertio, perpetua libri hujus obscuritas, eique perversae, ac malignae interpretationes multis in locis affixae, non leve praestant argumentum, prophanum potius quam divinitus inspiratum auctorem exstitisse. Quarto nos provocat ad ostendendam Patrum traditionem, quorum testimoniis palam fiat Apocalypsim inter apostolicas Scripturas jure meritoque locum obtinuisse. Praemitto semper fuisse haereticorum consuetudinem, cum ab auctoritate divinarum Scripturarum se obrui sentirent, nec haberent quo ab earum oraculis evaderent, illas ab albo canonicorum librorum eripere, et inter commenta referre. Ita Lutherus et Calvinus epistolas Pauli et Jacobi suppositas dixerunt, quod suis erroribus palam adversarentur. Apocalypsim [Col. 0011C] itaque primis Ecclesiae temporibus rejecere Marcionitae, Theodosiani, Alogi, quos illius aevi Patres invictissime refutarunt. Eorum cineres cum excitasset Abauzitius, inulta non fuit ejus audacia, atque a fortiori manu elisa penitus, contritaque jacula ejus. Primi igitur argumenti vis contra ipsum Abauzitium statim retorquetur; si enim, eo fatente Ecclesia fabulosas commentitiosasque scriptiones nunquam recepit; sed eas refutavit damnavitque; cum prophetiam S. Joannis evangelistae inter canonicos libros recensuerit, et fidelibus commendaverit, eam germanum apostoli opus, Spiritu sancto afflante conscriptum agnovisse, dicendum erit. Quod autem 2. protulit, Apocalypsim cum reliquis Novi Testamenti libris protocanonicis non statim admissam [Col. 0011D] fuisse, dico: summae hoc Ecclesiae curae, ac prudentiae esse adscribendum, quae prius Latinorum Graecorumque Patrum Opera expendere voluit, ut eorum auctoritate munita, Apocalypsim librum divinum declararet. Id certe egit Gelasius pontifex in Romana synodo, itemque concilium Carthaginense III, et postea Patres Tridentini solemni decreto confirmarunt. Nullius autem momenti facienda est tertia oppositio; siquidem constat ab haereticis Chiliastis, sive Millenariis longe abfuisse Papiam, Justinum, Iraeneum, paucosque alios, qui mille annis justos cum Christo regnaturos post primam resurrectionem juxta Apocalyp. cap. XX, opinati sunt. Nam haeretici illi, quorum dux Cerinthus, carnis voluptatibus, [Col. 0012A] et omnibus mundanis oblectamentis gavisuros justos effutiebant; catholici autem spirituales delicias, perfectioris nempe amoris Dei ampliorisque coelestium bonorum cognitionis possessionem felicibus illis electis tribuerunt. Si vero ex prava iniquorum interpretatione sacrae litterae rejiciendae forent; cum ab ortu Ecclesiae, teste D. Petro ep. II, cap. III, ipsae Pauli Epistolae ab indoctis quibusdam et instabilibus depravarentur; vix aliquis divinus, liber in Ecclesia auctoritatem obtineret. Ad postremum objectum, quod traditio Apocalypsi non faveat; respondeo primo, non ita sensisse Grotium, Flaccium Illiricum, Richardum Simonium heterodoxos criticos, qui antiquiores Ecclesiae Patres, Justinum scilicet, Iraeneum, Tertullianum, Origenem, Clementem [Col. 0012B] Alexandrinum, Theophilum item Alexandrinum, Cyprianum, aliosque plures memorant, qui S. Joannis prophetiam de futuro mundi statu, tanquam librum divinum agnoverunt. Respondeo 2. a secundo Ecclesiae saeculo, usque ad nonum, perpetuum Patrum tam Graecorum, quam Latinorum in asserenda divinitus inspirata Apocalypsi consensum perspicue ostendi, atque probari; quare optimo jure processit Ecclesia in condemnationem eorum, qui ejus decreto refragati fuerint. Caeterum qui hac de controversia plura videre cuperet, adeat Natalem Alex. tom. III Histor. Eccl., ar. 2, § 5; August. Calmet in praefat. ad Apocalyp. Joan. Lanium De erudit. apost., part. II, cap. 6; Vincentium Fassinium De auctoritate libri Apocalypsis.

[Col. 0012C] Compendiose persolutis responsionibus ad haereticorum objecta, quibus libri Apocalypsis auctoritatem infirmare conati sunt, silentio non praeteribo quae ad hanc novam ejusdem libri editionem illustrandam quaesita sunt, et non exiguo cum labore comparata. Primo igitur dicam singularem sibi promeruisse laudem S. Brunonem, quod paucos inter Patres fuerit, qui totam Apocalypsim explanarunt. Secundo loco commemorabo me hac in editione non mancam, et interpolatam, ut Marchesius publicavit, sed integram totamque perfectam lectoribus praebere antistitis nostri in Apocalypsim interpretationem. Post quam pluribus in bibliothecis frustra cum mss. codicibus conferre studuerim Marchesii lectionem; tandem quid in ea deest, et quid [Col. 0012D] sensum praeficere potest ex codice Vaticano comperi, cui fidem ex descriptione modo facienda nemo negabit. Codex ille membranaceus est in fol. parvo saec. XII, charactere Romano admodo eximie exarato, qui olim fuit Christinae Suecorum reginae, gestatque in fronte hanc epigraphen: S. Brunonis Signiensis episcopi. Incipit a praefatione ejusdem commentatoris, eademque Apocalypsis divisio inspicitur, non in capita, ut Vulgata, sed in septem libros ab ipso Brunone dispositos.

Tertio loco verba facturus de homiliis atque sermonibus S. Brunonis nostri, fateor equidem maximas gratias eminentissimo cardinali Zelada habendas esse, quod ipse sua munificentia ejusdem [Col. 0013A] S. episcopi Commentaria in Evangelia in lucem produci curavit, qua editione penitus contrivit, atque delevit commentum illud, nescio cujus imperiti librarii qui cum in ms. volumine seriem quamdam homiliarum atque sermonum, nulli auctori attributam comperisset, Eusebii Emiseni nomen ei inscripsit. Diu hujusmodi suppositio invaluit, et tres eo sub nomine factae sunt editiones. De priore mentionem fecit Casimirus Oudinius, cujus testimonium infra afferemus. Altera hunc titulum in fronte praesefert. D. Eusebii Emiseni homiliae in Evangelia, quae cunctis diebus Dominicis totius anni, ac feriis quadragesimalibus legi solent, nunc primum in lucem editae, quibus adnecti curavimus ejusdem homilias in praecipuis anni festivitatibus. Antuerpiae apud Joannem [Col. 0013B] Steelsium A. D. 1555. in 8. Post indicem homiliarum, quae sunt omnes CXLII, additur homilia: De poenitentia Ninivitarum Eusebii ejusdem. Haec posterior editio ita inscribitur. Divi Eusebii episcopi Opera, videlicet homiliae id Evangelia, quae cunctis diebus Dominicis totius anni, et feriis quadragesimalibus legi solent. Praeterea homiliae de praecipuis anni festivitatibus: postremo homiliae ad populum eloquentissime, ac religiosissime recens in lucem emissae. Parisiis apud Hieronimum de Manef, et Guillelmum de Cavallat sub Pelicano, monte D. Hilarii anno 1575. in 8. Ambae illae editiones exstant in bibliotheca Ghisiana, easque cum vulgatis a Marchesio homiliis comparavi. Hic opportune incidit Theophili Raynaudi testimonium, qui de malis ac bonis libris p. [Col. 0013C] 1, Eres. X, § 2, num. 217, Opp. tom. XI, Lugd. an. 1665, pag. 282, haec habet: »Eusebio Emiseno per magnam hallucinationem suppositi sunt sermones de tempore, et sanctis, qui primo loco habentur in opere, quod Eusebio ascribitur, qui sunt Brunonis Signiensis, magni in Berengarium Concertatoris sub Gregorio VII. Ita enim habetur ex indicibus Casinensibus, ac Vaticanis, et ex Petro Diacono bibliothecario, qui omnes illos sermones ex nomine notatos ascribit S. Brunoni Signiensi, cujus aetate vixit.« Copiosior adhuc fuit in tradendo hisce de homiliis judicio Casimirus Oudinius de Script. Eccl. tom. I, saec. IV, col. 393. »Anno, ait, 1554 primum Claudius Fremy Parisiensis typographus sub falso Eusebii Emiseni nomine edidit. Centum quadraginta [Col. 0013D] quinque homilias de tempore ac de sanctis in 8. [Col. 0014A] impressas, oblatasque clarissimo viro Gabrieli Boverio Ecclesiae Andegavensis episcopo XIV Kal. Junii. quarum ipsi copiam fecerat doctor quidam ordinis Fratrum praedicatorum, dignas eas affirmans, quae prelio committerentur, non abnuo, quin epus istud probum sit, et aliquantam saltem antiquitatem, stylique congruitatem aliquam saeculo XII ascipulantem secum habeat: sed cum priscis Ecclesiae doctoribus comparari queat, et saeculi Ecclesiae quarti, vel quinti leporem, dicendique formam sapiat, nullus opinor est, qui id asserere audeat. Haec plena collectio hodiernae consuetudini pontificae tam belle adaptata saeculum Ecclesiae XI vel XII etiam praecedere haud quaquam potest. Quamvis igitur istud opus episcopo Emiseno Eusebio attributum fuerat, ut in [Col. 0014B] magnum inde Scriptorem accresceret: tam merito tandem, jureque exceptum, legitur parenti S. Brunoni Signiensi episcopo (ut vocant) restitutum est ex fide mss. codicum, et auctoritate Petri Diaconi Casinensis bibliothecarii. Contigit hec nostri Eusebii Emiseni exspoliatio, atque Brunoni Signiensi facta restitutio anno 1651, per accuratam operum hujusce Brunonis editionem in-folio procuratam, nunc satis obviam. Ab hoc tempore nullus, quem sciam, fuit, qui vel has homilias Eusebio Emiseno ascribere, et Brunoni auferre voluerit; ita apud criticos haec veritas obtinuit.« Quae opinio de hoc Eusebio Emiseno haberi debeat, idem Oudinius tradidit. [(2) 1Kb] »Eusebius, inquit, Emisae episcopus in Syria sive Phoenicia, quem Phoenicem episcopum [Col. 0014C] Theodoretus vocat, Arianae signifer factionis temporibus imperatoris Constantii vixit, de quo S. Hieronymus in Chron. ad ann. Christi 348, Olymp. 281, tum in Catalog. De script. eccl., cap. 101 [(3) 2Kb] .« Latrocinium ab Eusebii Emiseni editoribus factum apertissime ostendunt tres praecipue codices, Casinensis nempe, Vallicellanus, et Mediceo Laurentianus, qui quantum sibi vindicent auctoritatem, demonstrabo. Prioris notitiam mihi suppeditavit persaepe commendatus D. Thomas Capomatius archicoenobii Casinensis praesul; duos reliquos mea manu versavi, et cum Marchesii editione diligentissime contuli. Codex Casinensis sig. num. 184, in-fol. minori, membran., charcteribus Langobardicis exaratus saec. XII, continet homilias in Evangelia [Col. 0014D] totius anni, et incipit ab evangelio: Hoc est praeseptum [Col. 0015A] meum. Recentiori manu hic titulus inscriptus legitur: Homiliae S. Brunonis Signiensis, et abbatis Casinensis: falso tamen attribuuntur D. Eusebio, cum sint Brunonis. His subjiciam judicium clariss. D. Erasmi Gattulae abbatis Casinensis, qui tom. I Histor. Casinen. ait: »Ut Marchesius ostendit Eusebio Emiseno tributae sunt CXL homiliae in Evangelia totius anni, quae S. Brunoni nostro sunt vindicandae, teste Petro Diacono, qui eas singillatim enumerat, eodemque ordine descriptas videre est in cod. bibl. nostrae Langobardicis characteribus exaratas, ut videtur sign. num. 194. Nullus certe ex veteribus Eusebio hasce homilias tribuit, illique abjudicat stylus, qui non Graecum hominem, sed Latinum, et Brunonem ipsum refert.« Dein sequitur [Col. 0015B] homiliarum catalogus, quem nos alibi dabimus. Secundus codex est Vallicellanus pariter membranaceus in fol. eodem charactere Langobardico descriptus. Casinensi non posterior aetate. Non eumdem ordinem servat, sed incipit prima homilia a feria IV Cinerum his verbis: Tristes enim dicuntur hypocritae. Brunonis episcopi nomen defert, sicut reliquae eodem in codice insertae, in quo tamen plures desunt, et reliquae partim S. Gregorio, partim Ven. Bedae attributae leguntur. Ab optimo archetypo homiliae illae traductae sunt; cum multis in locis Marchesii editionem corrigant, eamque suppleant; quod mihi certo constat ex lectione commentarii ejusdem S. Brunonis in Evangelia, ex quo major homiliarum pars desumpta est, ut suo loco ostendam. Tertius [Col. 0015C] codex est homiliarium, olim bibl. S. Crucis Minor. Florent. in Laurentianam bibliothecam translatum, membran., in fol., sig. num. III, Plut. XXX, p. 5, in cujus rubrica ad calcem posita, manu ejusdem scriptoris legitur. Explicit liber iste Brunonis episcopi: quo tempore scriptum est, sic notatur. A tempore Christi mille quaterque decem sex deciesque decem. Deinde manu recentiore subjicitur. Iste liber est ad usum fratris Thedaldi, post cujus mortem remanere debet armario Fratrum Minorum Florentini conventus, et fuit D. Philippi de Villanis de Florentia sub tali conditione dicto fratri Thedaldo concessus ab eodem. Hoc idem adnotatur in catalogo edito bibl. Laurent. a clariss. Canonico Angelo M. Bandinio [Col. 0015D] bibl. praefecto tom. IV, pag. 247. Continet autem Codex iste homelias CXLVIII, quarum pars major S. Brunonis episcopi nomine insignitur; sed fere omnes, ut comperi, in editione Parisiensi homiliarum Eusebii Emiseni, mutatis vel adjectis aliquibus in principio, et in fine eorum reperiuntur. Absque dubio, ut diximus, S. antistiti nostro sunt ascribendae, quod ab ejus Commentariis in Evangelia decerptae videantur. Qui eas collegit, optimo exemplari usus est; cum ordinem codicis Casinensis sequatur; incipit enim a Dominica I Adventus, et procedit usque ad Dominicam XXVIII post Pentecosten; complectens ferias Quadragesimae, et praecipuas totius anni festivitates, quas eo tempore celebrabat Ecclesia. His tribus codicibus integris, optimeque servatis [Col. 0016A] addere possum codicem quem possidet capitulum Ecclesiae cathedralis Signiensis, et est membran. in folio charactere Romano exaratus saec. XII, sed in principio nonnullae desunt paginae, sicut in fine, quemadmodum observavi cum anno 1786 Signiam in feriis autumnalibus me contuli, ut votum solverem S. episcopo patrono me, qui sub finem praecedentis anni mihi lethaliter decumbenti sanitatem a Deo impetraverat. Continet autem homilias per totum annum distributas, eodem ordine quo de superioribus codicibus dictum est. Tandem exstat alius codex ms. in archivo basilicae S. Petri, membran. etiam, et in fol. aevum S. Brunonis Signiensis, et nomen adnotans, ejusque sacras conciones pariter continet. His luculentissimis tot codicum mss. testimoniis, [Col. 0016B] non tam ab Eusebio Emiseno vindicantur homiliae S. Brunonis Astensis, quas rursum producturi sumus; sed confirmatur judicium insertum in Bibl. PP. edit. Lugd. tom. VI, pag. 686, ubi easdem conciones olim etiam S. Eucherio Lugd. episcopo attributae diserte Brunoni nostro asseruntur. De doctrinae praestantia atque eruditione quibus auctor noster homelias suas exornavit, supervacaneum arbitror dicere, cum id cumulatisse Petrus Lazzarius praestiterit in praeliminari dissertatione ad Commentaria S. Brunonis in Evangelia, et quidquid observandum erat, adnotaverit. Homiliarum et sermonum seriem praecedet catalogus earum, ubi sub numeris paginarum obsignatae erunt quae eodem in Commentario continentur, ideoque omittuntur; nec [Col. 0016C] iterum imprimere curavimus, nisi illas, quae omnino desunt, vel aliquas perspicuas additiones in principio, aut in fine referunt.

Post homilias et sermones, quos expositionibus S. episcopi Signiensis in Evangelia et in Apocalypsim adjecimus, quarto loco veniunt libri sex, qui Sententiarum inscribuntur. Antequam de his eloquar, spectatissimo ac beneficentissimo cardinali Stephano Borgiae me gratissimum profiteor, quod habito cum eo consilio de hac operum S. Brunonis editione, non tam me ad illam perficiendam confirmavit, suisque monitis adjuvit, sed quidquid jam de eodem S. episcopo Signiensi ex archivo Casinensi ipse collegerat liberalissime mihi donavit. Inter [Col. 0016D] multa ab illis ms. codicibus excerpta de hisce sententiarum libris mentionem faciam, quod cum illi nota esset diu Benedictinos inter et Carthusianos agitata controversia, utrum Bruno Signiensis, an vero Bruno Carthusianorum institutor eorum auctor habendus sit, codicem sig. 196, alias 317, diligentissime observavit, characterem Langobardicum, aetatem ejus saeculi nempe XII, titulosque singulis capitibus appositos descripsit, plenamque notitiam de illo antiquitatis monumento, quod S. Brunonis episcopi nomen praesefert, accepit. Nec satis sibi factam putavit idem doctissimus praesul, nisi alterum codicem, qui est 619 attente perpendisset, in quo cum pluribus aliis S. Brunonis Commentariis et elucubrationibus iidem sententiarum libri, titulis [Col. 0017A] iisdem inscripti reperiuntur. Haec veluti praeliminaria statuere duxi antequam memoratam discutiam controversiam, de qua peculiari in dissertatione agam, ut etiam recenti cuidam auctori anonymo Carthusiano Neapolitano respondeam, qui an. 1788 data epistola ad D. Xaverium Matthaeium ictum suo patriarchae S. Brunoni illos sententiarum libros vindicare contendit. Fortasse quis requiret, cur hujusmodi opuscula sententiarum libri inscribantur? Nullam profecto video rationem, qua a Marchesio hoc [Col. 0018A] titulo donentur, cum omnes quos consului codices, vel de laudibus, vel de ornamentis, aut de figuris Ecclesiae tractatus annuntient. Verius equidem hujusmodi inscriptiones indicant, quid agendum S. Bruno sibi proposuerit, ejusque finis, ad quem respexit, perlucide noscitur, si partes omnes, id est capita et sermones inter se conferantur, habita praecipue ratione temporis, quo S. episcopus Signiensis haec scripsit.



PARS ALTERA.
[Col. 0017]

[Col. 0017B] Vigebant adhuc in Ecclesia reliquiae diuturni fatalisque schismatis, Simonia et audacia calamitatem augebant, morum corruptio habenas omnes solverat, et spiritualis potestas oppressa et pene contempta jacebat. His igitur ut occurreret malis A. N., demonstrandam suscepit Ecclesiam, unam, sanctam, catholicam et apostolicam; quas praerogativas, seu characteres, et si alias, ut in Prolegomenis diximus, asseruerit, in hisce libris amplius latiusque de illis egit, atque Ecclesiae gloriam suam vindicavit. Sub speciosis figuris et imaginibus argumentum unitatis Ecclesiae in primo libro prosecutus est; in secundo Ecclesiam sanctam probavit; tertium ad ostendendam Ecclesiam catholicam et apostolicam consecravit; reliqui vero tres libri, qui vel dogmata fidei, vel [Col. 0017C] martyrum aliorumque sanctorum laudes complectuntur, ad eumdem finem conducunt. Primus liber in decem capita dispartitus est, quae suis titulis distinguntur. Caput 1. De paradiso inscribitur. 2. De arca Noe. 3. De tabernaculo foederis. 4. De templo Salomonis. 5. De muliere quam Joannes in Apocalypsi vidit. 6. De civitate Jerusalem. 7. De ritu consecrationis ecclesiae. 8. De auctoritate Evangeliorum. Cum igitur sacrae litterae unum paradisum bonis omnibus et deliciis affluentem a Deo conditum tradant, in quo positus fuit Adam, ut operaretur et custodiret illum, illa Ecclesia est admittenda, non plures, et quicunque hanc unitatem scindunt, haeretici aut schismatici, vel Simoniaci, extranei habentur. Qui vero hoc in paradiso, seu Ecclesia sint [Col. 0017D] operarii, designat S. episcopus, eosque episcopos et sacerdotes asserit, quos ita admonet. Manifestum est quod per hortum, id est per paradisum, Ecclesia significatur. Sed qui per Adam, nisi Ecclesiae custodes, episcopos et sacerdotes intelligamus? Audiant ergo isti quid de Adam Scriptura dicit, qui ad hoc in paradisum missus est, ut operaretur et [Col. 0018B] custodiret illum. Non sint otiosi, quia custodes sunt. Per arbores vero in paradiso plantatos intelligit A. N. apostolos, qui multiplices fructus ediderunt, et reliquos etiam Christianos, qui eorum praecepta sequuntur, eorumque gloriosa gesta imitantur. Quemadmodum in fonte, a quo prodierunt quatuor flumina, dicit figuratum Christum Dominum, a cujus scientiae plenitudine omnis doctrina fidei per quatuor Evangelistas emanavit. Corrupto autem per Adae peccatum humano genere, et in deteriorem vitiorum conditionem prolapso, ne Ecclesia penitus interiret, arcam a Noe viro justo fieri Deus praecepit, in qua, dum totus mundus in diluvii aquis perdendus erat, ipse cum sua familia salvus esset, et ab ea nova generatio hominum procrearetur. [Col. 0018C] Arcam igitur S. Bruno Ecclesiae symbolum asserit, extra quam nemo salvatur, in qua, qui in die ultionis inventus fuerit, non peribit. Multi in ea esse videntur, qui extra eam invenientur; sicut illi, quibus Dominus ait: Nescio vos (Matth. XXV, 12). Hanc in arcam, sive Ecclesiam (idem S. episcopus) nemo ingreditur, nisi per ostium, quod Christus se esse dixit. Ego sum ostium, per me si quis introierit, salvabitur (Joan. X, 7). »Non enim salvantur, inquit A. N., qui per ostium non intrant. Nullum animal ingreditur in arcam, nisi per ostium. Sed Simoniaci, et haeretici aliunde in Ecclesiam intrare nituntur.« [(4-5) 1Kb] Cum autem Ecclesia ex diversis, praeter laicos, ministrorum ordinibus constituatur, in ea formam arcae quodammodo comperit, [Col. 0018D] adeoque de eadem ita disseruit. »Si quis etiam Ecclesiae ordines considerare velit, quomodo super laicos clerici, super clericos presbyteri, super presbyteros episcopi, super episcopos archiepiscopi, super illos patriarchae per ordinem sedeant, et tandem Romanum Pontificem super omnes sedere conspiciat, etiam isto modo intelligere poterit, quomodo [Col. 0019A] arca Dei in inferioribus ampla, paulatim se angustando in uno eubitu consumetur. Plures aliae analogiae, et similitudines arcam inter et Ecclesiam hoc in capite 2 afferuntur, quas nos brevitatis gratia omittimus. Tertium unitatis Ecclesiae argumentum AN. petit ex tabernaculo foederis, quod est arca tetamenti; in qua, ut ait S. Paulus (Hebr. IX, 4), urna erat aurea continens manna, et virgam Aaron, quae fronduerat, et tabulas Testamenti. Cum in ea majestas Dei praesentis repraesentaretur, aedificium ad illam custodiendam totum ex auro constabat, atque ante arcam perpetuo candelabrum aureum, multis luminibus ab uno astili pendentibus ardebat. Insuper mensa reperiebatur super quam panes propositionis ponebantur, et thurribulum aureum, quo [Col. 0019B] incensum coram Deo comburebatur. Quemadmodum Moyses auctor fuit veteris tabernaculi; ita Christus institutor, et fundator fuit novi, non manu facti, nec hujus creationis, sed per proprium sanguinem, ut inquit Apostolus, introivit semel in sancta aeterna redemptione inventa (ibid., 12). Populum enim propria passione sibi acquisitum, primum ex Judaeis, deinde ex gentibus congregavit, et in una fide, et baptismate suae haereditatis participem fecit. Unum candelabrum, unum doctrinae magistrum, nempe Christum significavit, a quo illuminati apostoli dogmata ejus omnia, et praecepta in universam Ecclesiam propagarunt. Una mensa, in qua unum offertur corporis, et sanguinis Christi Domini sacrificium, de quo non participant, nisi qui intra tabernaculum [Col. 0019C] sive Ecclesiam sunt admissi. In Ecclesia etiam veluti pretiosa thymiamata, orationes fidelium nunquam intermissae ad Deum elevantur, ejusque benedictionem sibi acquirunt. Alteram Ecclesiae nostrae agnoscendae imaginem in templo Salomonis nobis describit S. Bruno, ubi 4 loco facta nobiliorum partium hujusce splendidissimae molis dinumeratione, ait: »Hoc templum Ecclesia est, hoc temolum nos sumus; de nobis Apostolus dicit: Templum sanctum, quod estis vos (I Cor. III, 17). Fideles profecto, qui unum corpus credentium constituunt, quo perfectiores sunt, tanto magis hoc spirituale aedificium ornant, atque illustrant, et quia cum Christo corum capite perfecto communicant, gratiae [Col. 0019D] ejus plenitudinem accipiunt. Sed quid sibi volunt, interrogat A. N., illae duae columnae, quae ante fores templi positae, cum Nihil sustineant, otiosae videntur?« Respondet: nihil in templo otiosum esse, easque templum ingredientibus has primas occurrere. In una illarum intelligit patriarchas, et prophetas, caeterosque veteris testamenti duces, et principes; quales fuere Abraham, Isaac, et Jacob, Moyses, Josue, David, et Daniel; in altera repraesentari dicit apostolos, martyres, confessores, et episcopos, qui sua fortitudine, et firmitate contra omnium adversantium conatus religionem sanctam impavide sustinuerunt; et primi justi per fidem in futurum reparatorem, et posteriores per Christi gratiam justificati optime de Ecclesia meruere, quod amore justitiae, [Col. 0020A] animi constantia, zelo propagandae veritatis veram religionem, hoc est supremi Dominatoris cognitionem, et cultum, obsistentibus nequidquam falsorum deorum cultoribus, et iniquitatis magistris, non servarint modo, sed longe lateque propagarint. Alia plura A. N. de templo Salomonis ad unam Ecclesiam significandam traducit, quae ne longior fiam praetermitto. Cum vero progredimur ad caput 5 ejusdem I libri, quod est de muliere per quam figuratur Ecclesia, satis aperte indicat auctor quid sibi agendum proponat. Incipit ergo. »Narrat beatus Joannes evangelista se vidisse sanctam Ecclesiam in specie mulieris quae erat amicta sole, et luna sub pedibus ejus, et in capite coronam stellarum duodecim, et pariens cruciabatur, ut pareret.« Hujusmodi ergo [Col. 0020B] mulieris insignia sunt claritas, et splendor, quo solis instar circumdatur, corona duodecim stellarum in capite, luna sub pedibus ejus, atque in pariendo cruciatus, et labor. »Magna laus Ecclesiae Dei, ait A. N. quae sole amicta perhibetur; sole quidem amicta est, quia omni splendore, omnique claritate decorata est. Habet Ecclesia lunam sub pedibus, quia mundum despicit, et pro nihilo ducit. Merito mundus luna vocatur, quia ad lunae similitudinem semper in motu est, semper mutatur et variatur.« Anne Ecclesia splendidissima non est sole justitiae, nempe Christo Domino ejus institutore, qui eam tantis locupletavit muneribus, ut ille totam pulchram, et ab omni macula immunem vocaverit, qui a terrenis rebus, hoc est a mundo, coelestium [Col. 0020C] promissione bonorum retrahit, atque aeternae felicitatis spe eam recreat, et consolatur? Habet etiam, sequitur idem S. antistes, in capite coronam stellarum duodecim, per quas duodecim apostolos intelligimus; ipsi eam coronaverunt, ipsi in aeterni Regis thalamum eam introduxerunt.« Quae autem alia Ecclesia nisi catholica hac corona a duodecim stellis, id est a duodecim apostolis insignita coruscat? Sive enim dogmata fidei inspiciamus, ab illis omnem veritatem accipit; sive exempla virtutum, ipsi perfecta Christi magistri sui exemplaria se reddiderunt, sive testimonia magnanimitatis, idem apostoli vitam cum sanguine pro Christo effuderunt. Nulla sane nec ex veteribus, nec ex recentibus sectis [Col. 0020D] hanc coronam tam sanctam, tam splendidam, tamque divinam originem habentem sibi tribuere potest; cum omnes posteriori tempore, vel ab audacia, aut ab errore, aut ab impietate ortum suum acceperint. Pulcherrimam alteram significandae Ecclesiae imaginem exhibet S. Bruno in sancta civitate Jerusalem, quomodo ab eodem Joanne evangelista descriptam habemus, positam scilicet supra montem magnum, et excelsum atque novo opere, mirabilique artificio aedificatam. Vidit igitur muros ejus ex lapide pretioso, et ipsam plateam civitatis ex auro purissimo, tanquam vitro clarissimo constructam, cujus erant duodecim portae, singulae ex singulis compositae margaritis, quarum tres ad orientem, tres ad aquilonem, tres ad meridiem, et [Col. 0021A] tres ad occasum respiciebant. »Haec civitas, inquit A. N., sancta Ecclesia est: isti muri; et isti lapides pretiosi homines sunt, homines utique nobiles, et clari virtutibus, et sapientia praediti, quales apostoli fuerunt, et martyres, et caeteri qui per fidem, et sanctam conversationem Deo placuerunt. Haec est illa Jerusalem quae sicut scriptum est, aedificatur ut civitas, cujus participatio est in idipsum (Matth. IX, 22); illorum enim, explicat S. Bruno, est participatio in idipsum, quibus est cor unum, et anima una inter quos discordia nulla est. et concordia firmissima est.« Omnes idem sentiunt, quasi diceret, de fide, de doctrina, de communicatione pacis inter se, et de vinculo cum centro unitatis, cum capite supremo Ecclesiae, quod est, Romanus pontifex. [Col. 0021B] »Notandum, sequitur idem S. doctor, quod iidem SS. apostoli et fundamenta hujus civitatis, et portae dicuntur; fundamenta quidem, quia in toto aedificio et primi sunt, et caeteros ferunt. Portae vero, quia nemo nisi per ipsos, id est per eorum doctrinam Ecclesiae societati conjungitur, vel coeli palatium ingreditur, ipsis datae sunt claves regni coelorum, ipsi et portae, et ostiarii sunt.« Qui ergo a magisterio Ecclesiae dissentiunt, qui opinionum sententiarumque novitates spargunt, qui sua figmenta tueri nituntur, ab hac sancta societate sejuncti sunt, et tanquam rami ab arbore vitae et salutis avulsi habentur. Summa rerum capita, ne in immensum protrahatur oratio mihi percurere libet; quare omissis reliquis, ad caput 8, quod De basilicis [Col. 0021C] inscribitur, descendam, et brevis quoad potero, fiam. In eo exponit A. N. ritum consecrationis ecclesiae, de quo cum alias locuturi simus, modo ea prosequi abstinemus. Quia vero ad inculcandam magis magisque Ecclesiae unitatem intentus est S. Bruno, quid pro ea sit intelligendum admonet. »Ecclesia, ait, nomen Graecum est; significat autem populi collectionem; sed ut proprietates ejus designet, addit: populi utique Dominum timentis, et Domino servientis. Sicut enim ex multis lapidibus ordine, et ratione compositis una domus efficitur; ita ex multis hominibus dilectionis, et fraternitatis amore sociatis una Ecclesia constituitur.« Duos hic praecipue characteres populi hujus collectioni assignat S. episcopus, sine quibus Ecclesiae formam [Col. 0021D] habere nequit; scilicet quod hic populus Deum timeat, eique honorem, et obedientiam praestet, et inter se perfecte consentiat. Qui ergo verbo Dei refragatur, qui fidei custodes, et praesides a Deo constitutos non audit, sed eos contemnit, Deum ipsum spernere, et nihil habere demonstrat; propterea ipse sua inobedientia ab Ecclesia scinditur, quemadmodum qui dissentiones in doctrinis fovent mutuamque charitatem offendunt, sanctae ejus societati renuntiant. Tandem extremo hujus primi libri capite, quod De Evangeliis inscribitur, ut extorres ab Ecclesia dignoscantur, dicit, fructus eorum, id est opera inspicienda esse; quae si apostolorum exemplis opponuntur, in corpore Ecclesiae partem non [Col. 0022A] habent, Apostoli enim non seipsos ad praedicandum Evangelium elegerunt; sed eos Christus Dominus elegit, et in mundum universum misit, ut sacramenta coelestia, et mysteria regni Dei enuntiarent atque docerent. Cum autem doctrinae veritati, operum etiam sanctitatem mirifice copulaverint; missos a Deo ad mundi conversionem se probarunt, et sine fraude, sine aemulatione, sed sancte ac religiose ministerium suum impleverunt. Pudeat Lutherum et Calvinum, eorumque in cathedra pestilentiae successores apostolicum nomen sibi arrogare, pudeat se velle gerere populorum pastores. Quis eos misit, nisi superbia et ambitio? Quid de eorum praedicatione, praeter impia dogmata, famigeratum est, nisi horribiles incendisse seditiones, sacrilegasque [Col. 0022B] perpetrasse foeditates? Quibus nam fraudibus usi non sunt, ut incautos caperent, suorumque errorum pestem ubique divulgarent? Nunquam fuit pax, et concordia inter ipsos, sed perpetuo invicem dissiderunt; quia in aemulatione, et audacia nullus alteri cedere voluit; ideoque eorum communiones ab Ecclesia catholica penitus alienae, pelago similes sine requie fluctuanti assimilantur.

Cum secundus Ecclesiae character sit sanctitas et sancta in Symbolo Ecclesia proponatur credenda, totus secundus sententiarum liber circa Ecclesiae sanctitatem versatur; in eo enim de praecipuis virtutibus agit, quibus Christiani sancti fiunt, et Ecclesiam suis eximiis et gloriosis gestis illustrant. Librum hunc in 12 capita dividit auctor; primum [Col. 0022C] est De fide, 2. De spe, 3. De charitate, 4. De virtutibus cardinalibus, 5. De humilitate, 6. De misericordia, 7. De pace, 8. De patientia, 9. De castitate 10. De obedientia, 11. De abstinentia, 12. Ubi, id est in quibus Ecclesia ornatur. Incipit ergo in capitis 1. exordio statuere, quod primum Ecclesiae ornamentum, seu primus sanctitatis gradus sit fides, totoque in virtutum exercitu principatum teneat. Ubi illa abest, quamvis reliquae virtutes reperiantur, nihil ad aeternam salutem prosunt, hominem in corpore Ecclesiae non constituunt, et Christi membrum facere neutiquam valent. »Gentiles enim et philosophi, inquit S. Bruno, quamvis multis virtutibus claruissent; tamen perierunt omnes, quia fidem non habuerunt. Merito igitur S. Ecclesia [Col. 0022D] neminem ad se venientem recipit, nisi prius fidei ornamentum indutus fuerit. Quilibet ergo petat ingressum in Ecclesiam, id est baptismum, interrogatur, an credat, an catholicam fidem teneat? Si se credere, si fidem catholicam se tenere responderit, suscipitur, baptizatur, et filiis Ecclesiae sociatur. Si vero aliter dixerit, nequaquam suscipitur, sed quasi profanus abjicitur.« Deinde, ut fidei excellentiam ostendat, ipse Dominus suae virtutis potentiam, ut animadvertit A. N., non sibi, sed fidei ascribit, et quod ipse facit, fidem facere affirmat. Multos viros, et mulieres eum sanasse, et ut languoribus liberasse legimus, quibus hoc tantum dicere solebat, fides tua te salvam fecit, vade in [Col. 0023A] pace (Matth. XI, 22). »Venit aliquando (est idem S. Bruno) dicit Evangelium, in patriam suam, et cum homines illi de ejus omnipotentia dubitarent, et fidem non haberent, non multas, ut verbis Evangelicis loquar, virtutes ibi facere potuit, nisi quia infirmos, impositis manibus, curavit, et mirabatur de infidelitate eorum. Ergone tantum potest fides, ut omnia qui potest, a potentia suae virtutis illius absentia impediatur?« Quantum vero idem Christus Dominus discipulos suos ad hanc fidem habendam excitaverit plura sunt evangelistarum testimonia, quibus adeo illis hujusmodi virtutem commendavit, ut si perfecte, pleneque crediderint, non solum infirmitates omnes curare, et mortuos vitae reddere; sed montes ipsos de loco ad alium locum transferre [Col. 0023B] voluissent. Ita apud Matthaeum cap. XXI, et apud Marcum cap. XI, 23: Habete fidem Dei: amen dico vobis quia quaecunque dixerit huic monti: Tollere, et mittere in mare, et non haesitaverit in corde suo, sed crediderit quia quodcunque dixerit, fiat, fiat ei. Hoc tam excellenti tamque sublimi fidei merito semper clarificata est Ecclesia catholica, ut ea solum sancta haberi debeat, in qua potentorum operatio, quae nunquam defuit, cum opus fuerit, veritatis et sanctitatis insignia praebuit testimonia. Non me latet quidquid pro infirmandis miraculis ab heterodoxis prolatum est, qui invictissime confutati sunt; hac potissima ratione, quod successiva tot saeculorum lapsu portenta fieri haud potuissent, nisi ubi vera esset Ecclesia, et ab his, qui eximiis meritis [Col. 0023C] ab omnipotenti Deo ea operari impetrassent. Pergit autem S. Bruno de spe agere in secundo capite, de qua statim ait: »Magnum Ecclesiae Dei ornamentum spes est, quam qui non habet omni bonitate nudus est, omnique creatura infelicior . . . . Est autem spes futurorum bonorum exspectatio; et hanc quidem exspectationem illi habent, qui certissime se aliquando recipere sperant quaecunque promissa sunt eis.« Hinc prosequitur memorans justos qui primitivam Ecclesiam formabant, scilicet Abraham, Moysen, David, Ezechiam, Danielem, Machabaeos, Judith, Esther, tres pueros in fornacem immissos, qui per spei virtutem non solum salvi facti sunt; sed gloriosissimis factis claruerunt. Si vero ad Ecclesiam nostram oculos convertamus, et apostolos, [Col. 0023D] martyres, confessores et virgines, qui in ea floruerunt, contemplemur; cum totam spem in Deum collocarint, de omnibus tormentis, adversitatibus, et inimicis victores videbimus; adeoque propter spem meruisse calcare super serpentes, et scorpiones, atque impavidos omnem malignantium spirituum nequitiam superare. Quare optime cecinit propheta David: Mirabilis Deus in sanctis suis, Deus Israel, ipse dabit virtutem et fortitudinem plebi suae, benedictus Deus (Ps. LXVII, 36). Conferant modo novarum sectarum auctores cum nostris suos heroes; videant quem in finem perduxit eorum, dum incolumes viverent, jactantia, falsa sapientia, veritatum Christianarum contemptus, mundanaeque [Col. 0024A] gloriae ambitio. Quam luctuose, quam misere vita excesserunt; quorum non pauci tristitia, et desperatione laborantes, tanta capti sunt insania, ut sibi ipsis mortem consciverint. Accedit tertio in capite tractatus de charitate, cujus sublimitatem, et amplitudinem D. Paulus praedicans adeo evehit ut sine ea dicat, nihil prorsus esse reliquas virtutes, quamvis apicem ipsarum quis videatur sibi in speciem attigisse (I Cor. XIII, 2). Tanti ergo praeceptoris sequens A. N. documenta, quas ille assignat hujus excellentissimae virtutis proprietates, explicat, et quantum perfectionis eam habentibus conferat, dissertissime tradit. Charitas, inquit S. Bruno, patiens est, quia nulli irascitur, et nullis injuriis movetur, sed pro suis ipsis inimicis intercedit. Et [Col. 0024B] quia benigna est, quibuscunque potest benignitatem, et misericordiam facit. Cum igitur per patientiam cunctis ignoscat, et per benignitatem misereatur, quid est, quod amplius facere possit? Quia enim benigna est, ideo non aemulatur, non invidet. Non agit perperam, quod est temere, et injuste aliquid agere. Non inflatur in superbiam. Non est ambitiosa, quia mundi honores non appetit. Non quaerit quae sua sunt, sed quae sunt omnium, ut salvi fiant. Sua postponit, et aliena procurat. Non irritatur, alioquin patiens non esset. Non cogitat malum, quod est contra benignitatem. Non gaudet super iniquitatem, congaudet autem veritati; quod utrumque ad benignitatem spectat. Omnia credit, quae credenda sunt; quae autem sunt illa, quae credenda [Col. 0024C] sunt? Vis audire quae? Omnia illa, quae utrumque testamentum credere, et sperare, et sustinere praecipit. Charitas nunquam excidit. Hoc est autem, in quo duabus virtutibus superius dictis; id est fide et spe, charitas major est; unde et subditur, major horum est charitas. Major quidem, quia nunquam excidit; quia aeterna est, quia semper est, et finem non habet. Aliae autem post hanc vitam necessariae non erunt, quia ad ea solummodo spectant, quae exspectantur, et nondum apparent. Est enim spes exspectatio futurorum. Fides vero est substantia sperandarum rerum, argumentum non apparentium. Prolixa fortasse videtur hujusmodi proprietatum charitatis elucidatio; attamen opportuna est ad confundendos haereticos illos, qui suae [Col. 0024D] societatis mutuum amorem jactant et dilectionem. Quamvis enim omnia officia civilia suis praestare curent; non ex amore Dei, qui proximum, sicut nos ipsos diligere mandat, permoventur, neque ad finem supernaturalem actus suos dirigunt; sed totum terrenum est, atque humanum quidquid agunt. Cum ergo eorum charitas coelestis non sit, sed mundana omnino, plerumque excidit, et sua potius sollicita est quaerere, quam aliena; adeoque ad gradum Christianae charitatis evehi non potest; neque ullum ex ea provenit Ecclesiae ornamentum. His autem a Brunone absolutis, in quarto capite declarandas assumit quatuor virtutes cardinales, prudentiam nempe, justitiam, fortitudinem, temperantiam, quae Ecclesiae [Col. 0025A] sanctitatem promovent et maxime amplificant. De prudentia ita disserit: »Est autem prudentia, quae alio quoque nomine sapientia dicitur, divinarum humanarumque rerum cognitio. Dico autem non sapientiam hujus mundi, quae stultitia est apud Deum, de qua et Apostolus ait, quia stultam fecit Deus sapientiam hujus mundi (I Cor. I, 20); sed eam sapientiam dico, quae ad morum honestatem et ad salutem pertinet animarum. Non eam quam philosophi docent et oratores, sed eam quam apostoli praedicant et doctores. Et isti quidem soli habent cognitionem divinarum rerum; sicut ipse Dominus ait: Qui diligit me, diligetur a Patre meo, et ego diligam eum, et manifestabo ei meipsum (Joan. XIV, 21). Haec est autem vera cognitio Divinitatis, [Col. 0025B] vel illum cognoscere qui est vera sapientia, et sine quo nulla est sapientia.« Quot nam purissimis animabus se manifestans Deus, ad sui contemplationem illas abripuit, et elevavit, ut ipsis suae magnitudinis arcana antea in mysteriis involuta intelligerent, suisque doctissimis scriptis Ecclesiam illustrarent. Quam Joannes evangelista de Verbi divinitate nondum tam perspicue exploratam doctrinam tradidit? Quae documenta salutis, quamque sublimiorum luminum notitiam Paulus apostolus suis in Epistolis manifestam fecit? Qualis quantusque est SS. Patrum chorus, qui catholicae fidei custodes, et propagatores fortissimos se praebuerunt, qui haereticorum monstra contriverunt, qui philosophantium deliramenta conculcarunt? His ergo irradiata [Col. 0025C] splendoribus, quid mirum, si catholica fides tam cito universum per orbem diffusa, de Judaeis, de idololatris, de malis omnibus hominibus triumphavit? Regnum itaque cum super omnes gentes sibi comparaverit prudentia, sive vera sapientia, facile ei fuit sociam sibi adscisere justitiam, quae cardinales inter virtutes secunda est. Ecclesia enim quae Dei sunt optime noscens, et quae debent homines erga ipsam; quibus actibus internis, et externis sit exercendus ejus cultus, praescribit, ministeria distribuit, regulas vel a traditione servatas, vel pro opportunitate temporum noviter institutas observare facit. Ecclesia est justitiae vindex; cumque dominatio ejus, non sicut terrenae omnes potestates immutetur, juris administrationem firmam, stabilemque [Col. 0025D] tuetur. Quapropter S. Bruno postquam de sapientia disseruisset, haec de justitia prosequitur. »Intelligite saeculi potentes, et sapientiae operam date. Justitia quoque quam necessaria sit, ipsae leges imperatorum, et canones, et decreta sanctorum, quae ad ejus custodiam facta sunt, satis ostendunt. Tolle justitiam, et perit mundus. Ubi justitia non est, iniquitas dominatur: ibi fraudes, et rapinae, furta, homicidia, timor, et angustiae, et securitas nulla. Timor iniquorum justitia est, et securitas bonorum ipsa.« Haec doctor Ecclesiae pro Ecclesia loquitur; ejus doctrina a divinis Scripturis, et a sanctioribus Patribus tota derivat. Audiamus ergo eum de fortitudine etiam disserentem: »Sed, ait, quid de fortitudine [Col. 0026A] dicam? sine qua et sapientia, et justitia inutiles esse videntur. Est autem fortitudo non corporis, sed mentis constantia, qua injurias superamus, adversa omnia toleramus, et prosperis non elevamur. Hanc fortitudinem non habet quicunque superbia, ira, avaritia, luxuria, ebrietate, et his similibus superatur. Illi quoque fortes non sunt, qui in adver is positi contra salutem animae liberari satagunt. Unde et Dominus ait: Nolite timere eos qui occidunt corpus, animam autem non possunt occidere (Matth. X, 28). Similiter et illi, qui in prosperis se extollunt, et superflua laetitia resolvuntur, fortes dici nequeunt. Quomodo fortes sunt, qui cordis impetum celare, et retinere non valent? Fortitudo non vincitur, et si vincitur, non est fortitudo. Hanc [Col. 0026B] fortitudinem habuerunt sancti, qui nec vitiis, nec tormentis, nec blanditiis superari potuerunt.« Affert deinde S. Bruno plura sanctorum tum Veteris cum Novi Testamenti exempla, qui pro veritate, pro justitia, pro religione fortissime decertarunt, quique gloriosas palmas, maxima cum Ecclesiae laude retulerunt. Ad temperentiam autem cum A. N. procedere velit, confestim eam definit, dicens eam esse virtutem quae suis in actionibus modum non excedit, quoniam superflua nulla quaerit. Hujusmodi recte agendi aequalitas, et in neutram partem inclinatio adeo necessaria visa est Apostolo, ut nimiam sapientiam, hoc est nimiam sciendi ambitionem ad Romanos scribens damnaverit (Rom. XII, 3): Non plus sapere, quam oportet sapere, sed sapere [Col. 0026C] ad sobrietatem. Et Salomon ipsa in justitia temperantiam habendam esse dixerit. Noli esse justus multum (Eccle. VII, 17). Hac de ratione jure meritoque Bruno noster S. patriarcham suum Benedictum commendat, qui nihil nimis suis in legibus praecipit, ut qui sanctitatem colere velint, habeant unde proficiant, nec naturam opprimant, aut in sanitate deteriores fiant; memor certe D. Pauli sententiae, Quod rationabile sit apud Deum obsequium nostrum (Rom. XII, 1). »Illud enim, subdit A. N. obsequium rationabile est, quo non ipsa natura, sed vitia perimuntur.« Postquam S. episcopus quatuor virtutem cardinalium expositionem absolvit, in capite 5 de humilitate disserit; in 6, de misericordia; in 7, de pace; in 8, de patientia; in 9, de [Col. 0026D] castitate; in 10, de obedientia; in 11, de abstinentia; et tandem in 12, Ubi, id est in quibus Ecclesia ordinatur. Singulae hujusmodi virtutes, cum sua quaelibet excellentia et proprietate ad Ecclesiae conferant perfectionem et ornamentum, de illis singillatim copiosissime agit; sed nobis sufficiat cas compendiose collectas in capite 12 addiscere. Incipit ergo: »Diximus superius de Ecclesia et ornamentis ejus. Restat ut suis ornamentis eam indutam videamus, et in ejus specie et pulcherrime delectemur; de quo Psalmista ad Dominum dicit: Astitit regina a dextris tuis in vestitu deaurato, circumdata varietate (Psal. XLIV, 10). Haec regina ipsa est, de qua loquimur Ecclesia Dei. Multa sunt ejus [Col. 0027A] vestimenta, multa sunt ejus ornamenta; et ideo varietate circumdata perhibetur; sed nullum ornamentum habet, quod vel aureum, vel argenteum non sit.« Si quidem si humilitatem inspiciamus, quis Maria Christi matre, a qua opus redemptionis coepit humilior; cum non ejus virginitatem, sed humilitatem Dominum respexisse ipsa fateatur? De Christi Filii ejus humilitate, post Apostolum, qui eum se exinanisse dicit, et hujus virtut's se exemplar praebuisse, nihil ultra addi potest. In humilitate autem Christum Ecclesiam fundasse constat; cum apostolos pauperes, rudes, et idiotas verbi sui praecones fecerit, eosque veluti sui aedificii fundamentum posuerit, et ad omnes gentes illuminandas miserit, sicut ipse a coelesti Patre missus fuerat. Hac [Col. 0027B] igitur virtute ornatur Ecclesia, quam sequitur misericordia, quae est affectus beneficentiae erga indigentes. Ecclesia enim fideles omnes tanquam filios amplectitur, eos spiritualibus cibis, nempe sacramentis nutrit atque confortat, eos protegit, ab hostibus malignis defendit, et si a viis suis malis resipuerint, poenitentes in sinum suum recipit, et consolatur. Nec deserit sollicita prosequi pacem, quam primum in Christi nativitate angeli mundo annuntiarunt, et Dominus mundum relicturus apostolis dedit et confirmavit; quippe hierarchichum ordinem servans, leges sartas tectas tenens, sua munera pro justitia largiens et ministeria dispensans, his praesidiis Ecclesia pacem conciliat atque [Col. 0027C] custodit. Quid de patientia dicam, cujus tanta fuit in Christi sectatoribus virtus, firmitas et constantia, ut potestates omnes nomini ejus infensas vinceret, erectoque crucis vexillo debellaret. Quis recensere potest infinitum martyrum numerum omnigenae aetatis et conditionis, qui pro fide atque justitia immaniora tormenta, et supplicia sustulerunt, quorum sanguis quanto plus effundebatur, tanto magis populus Christianus germinabat, atque florebat? Eadem commendatione illi se dignos reddidere, qua Apostolus fortissimos Israelitas exornavit, qui per fidem vicerunt regna, operati sunt justitiam, adepti sunt repromissiones, obturaverunt ora leonum, exstinxerunt impetum ignis, effugerunt aciem gladii, convaluerunt de infirmitate, fortes facti sunt in bello, [Col. 0027D] castra verterunt exterorum (Hebr. XI, 23), etc. Praeter aeternam incomprehensibilemque remunerationem quam isti testes et propugnatores veritatis sibi compararunt, splendidissima semper erunt insignia victoriae, quibus Ecclesiam exornarunt, ejusque sanctitatem proprio sanguine obsignarunt. Sed et castitate, de qua A. N. capite 9 disserit, maxime refulget Ecclesia, cujus filii propter vitae puritatem similes angelis Dei fiunt; dum carnis et concupiscentiae frena invicte contineant, animas suas ab omni immunditie immunes servent, et se Deo acceptabiles reddant. Qui omnibus Christianis hanc virtutem veluti tesseram religionis commendat; multo magis eam viris ecclesiasticis inculcat, ut si eam contemnerent, atque violarent, sacrum ministerium [Col. 0028A] impie profanarent. Inquit enim S. Bruno »cum omnes Christiani continentiam, et castitatem habere debeant; maxime tamen clericos hanc virtutem tenere, et observare oportet. Unde et Dominus Moysi praecepit (Lev. XVI, 4), ut Aaron sacerdoti et filiis ejus feminalia faciat, sine quibus ad altare nunquam accederent, ne moriantur. Feminalia autem castitatem significant; quia illa membra, in quibus luxuria maxime dominatur, coercent, et casta custodiunt. Illi sacerdotes et clerici feminalia non habent, qui haec membra non constringunt, sed per illicita vagari permittunt. Sed valde timendum est, quod dicitur, ne forte moriantur. Si vis non mori, aut castitatem custodias, aut ad altare non accedas.« Multa alia de castitate ab A. N. eximie dicta recensere [Col. 0028B] omitto, ut aliqua de obedientia referantur, de qua in cap. 10 praeclaris utriusque Testamenti innixus auctoritatibus et exemplis lectores instruit. Praemittit ergo ipsum Dominum et Salvatorem nostrum docuisse, quantum sit obedientiae bonum; cum de eo scriptum sit ab apostolo Paulo, quod Christus factus est obediens Patri usque ad mortem (Philip. II, 8). »Per inobedientiam, ait S. Bruno, primi hominis perierat mundus; per obedientiam secundi hominis Jesu Christi salvatus est mundus. Ille inobediens ad lignum vetitum accessit, ille obediens usque ad lignum crucis se ostendit. Et D. Petrus idem documentum dedit illis verbis. Christus passus est pro nobis, vobis relinquens exemplum, ut sequamini vestigia ejus (I Petr. II, 21);« quibus [Col. 0028C] subdit S. Bruno: »Quid est, ut sequamini vestigia ejus, nisi ut discatis et custodiatis obedientiam ejus.« Cum enim Ecclesia militans corpus agens sit, et perfecte constituta, nisi membra sibi invicem officia praestent, et cum capite, a quo reguntur, uniantur, finem ad quem coalescunt, nempe Dei gloriam, suamque salutem nulla ratione consequi possunt. Quare divinus Sponsus Ecclesiae sponsae alloquens, eam aciem ordinatam appellavit, quo ordine terribilis hostibus redditur, et est tanquam turris a qua mille clypei pendent (Cant. VI, 3), defensores scilicet, qui pro ea fortiter pugnant, eamque firmam stabilemque conservant. Sed hoc in agone contendentibus, monente D. Paulo, nobis est [Col. 0028D] necessaria abstinentia, non ut corruptam, sed incorruptam coronam accipiamus. »Duae autem sunt abstinentiae, inquit A. N., una carnalis, altera spiritualis, utraeque magnae, sed major altera, quia majus est abstinere a vitiis, quam a cibis. Quamvis et ciborum abstinentia tam magna sit, ut non solum a prophetis, verum etiam ab ipso Domino sit confirmata.« Quod hic compendiose dicit S. episcopus, per longam exemplorum seriem SS. Patrum, tam Veteris quam Novi Testamenti, demonstrat, qui omnium virtutum honestatem prosequentes, totam vitam in jejuniis carnisque maceratione consumpserunt, ideoque tanquam sanctitatis miracula in Ecclesia coruscarunt. Magnum Antonium celebrat, Paulum cremitarum patriarcham, Hilarionem, [Col. 0029A] Benedictum, etc., quorum deliciae jejunium, quorum vita abstinentia fuit. Hac pulchritudine induta, hisque ornamentis, virtutibus nempe Ecclesia refulgens Sponsi sui dilectionem ita promeretur, ut eam immaculatam totamque pulchram admirans asserat, ejusque commendet sanctitatem. Tota pulchra es, amica mea, et macula non est in te (Cant. IV, 7).

Tertia Ecclesiae praerogativa illa est, quam catholicam esse confitemur, cujus ornamentum adeo pulchrum et excellens est, ut ad illud expoliendum, collectis ex sacra Scriptura propriissimis figuris ac similitudinibus quatuor priora capita tertii sententiarum libri A. N. consecravit, et sex reliquis Ecclesiam apostolicam ostendit. Magistrum coelestium [Col. 0029B] dogmatum Christum Dominum venisse in terram considerans, penitus renovata ab ipso visa est, ut novus mundus, novus ordo, novus rerum apparatus exsurgeret, faciemque alteram seu imaginem repraesentaret. Tertii libri priora quatuor capita sunt. 1. De novo mundo. 2. De coelis novis. 3. De nubibus novis. 4. De montibus novis. Quomodo novus mundus Christo in terram adveniente, oriretur, ab illa Baruch prophetia primum repeti S. Bruno, in qua de Christo scriptum est: Hic est Deus noster; et non aestimabitur alius adversus eum. Hic adinvenit omnem viam disciplinae, et tradidit illam Jacob puero suo, et Israel dilecto suo. Post haec in terris visus est, et cum hominibus conversatus est (Baruc. III, 36). Promissus ergo fuerat mundo, id est hominibus [Col. 0029C] novus doctor, novusque magister, qui omnem scientiae viam aperiret, omnemque veritatem doceret. Ante eum, ut ait Apostolus (I Cor. X, 1), omnes Patres sub nube fuerunt; et mare transierunt, et sub nube et mari baptizati sunt; videbant futura sacramenta in aenigmate, et in figuris; sed eorum excellentiam et veritatem non assequebantur. Praeterea ad scientiam hanc, quamvis obscuram et imperfectam Deus non nisi populum Israeliticum elegerat, relictis gentibus in tenebris et umbra mortis. Venit igitur Christus, Verbum scilicet caro factum, et ut evangelista Joannes testatur, plenitudinem gratiae, et veritatis in mundum attulit; quare si prius per Moysen legem acceperat, per Jesum Christum factam gratiam, et veritatem [Col. 0029D] agnoscere debuit. Gratia enim Christi mundum a peccato, et a diaboli potestate qua tenebatur liberavit, ac coelestem scientiam bonorumque aeternorum cognitionem in eum introduxit. Quare ipse Dominus, ut omnia nova faceret se venisse dixit: Ecce nova facio omnia (Apoc. XXI, 5); novum mundum suam scilicet creavit Ecclesiam, segregatis illis et vocatis ad se aliis, quos ad tantum opus perficiendum elegerat. Non vos elegistis, sed ego elegi vos, dixit Jesus apostolis primis sectatoribus suis et posui vos, ut eatis, et fructum afferatis, et fructus vester maneat (Joan. XV, 16). Et apostolus Paulus eadem testatur dicens, gratiam apparuisse Salvatoris nostri, et ut doctrinam suam effunderet, semetipsum [Col. 0030A] dedisse, ut nos redimeret ab iniquitate, et mundaret sibi populum acceptabilem, sectatorem bonorum operum (Tit. II, 14). »Quod si, ait S. Bruno, nova in hoc mundo facta sunt omnia, habet igitur Ecclesia novum coelum, novum solem, novam lunam, et stellas novas, et nubes, et pluvias, fulgura, et tonitrua, montes, et silvas, et homines novos, caeteraque omnia, quae tamen per illa vetera significata fuerant, et quamdam cum illis similitudinem habent.« His praemissis, de coelis novis incipit agere A. N. eosque apostolos esse dicit; cum enim coelum, quod in principio Deus creavit, maxima et nobilissima pars sit mundi, et supra caeteras res creatas Dei sapientiam et omnipotentiam manifestet, ita apostoli principes populorum constituti, [Col. 0030B] omni scientiae claritate praefulgentes, ad regimen Ecclesiae et ad propagationem veritatis electi, Dei gloriam et opera manuum ejus enarrare dicuntur. Coeli enarrant gloriam Dei, et opera manuum ejus annuntiat firmamentum (Ps. XVIII). »Ipsi sunt, ita sequitur S. episcopus, quibus Dominus ait: Vos estis lux mundi (Matth. V, 14); sic eorum fide et doctrina tota Ecclesia illuminata est, sicut solis hujus, et splendore tota terra illuminatur; in quibus et virtutum omnium pulchritudo quasi stellae quaedam coruscant.« Quomodo autem apostoli ad similitudinem coeli illuminati fuerint eximie exponit idem auctor; imaginem sumens ab illuminatione firmamenti, quod non statim ac creatum est, lumen accepit; sed tantum divisit Deus aquas ab aquis, et [Col. 0030C] terra apparuit arida, congregationesque aquarum factae sunt. Tertio autem die factis a Deo, positisque in eo magnis luminaribus, sole, luna et stellis collucere coepit firmamentum, terramque suis splendoribus collustravit. »Nostri quoque coeli, ait S. Bruno, ad similitudinem firmamenti nequaquam simul et vocati, et illuminati sunt; sed jam tertio anno postquam vocati Spiritus sancti illuminationem accipere meruerunt non enim, ut beatus Lucas ait, Scripturas intelligebant, quod Christus a mortuis resurgere oportebat (Luc. XVIV, 46). Erant enim sine lumine, tanta adhuc oppressi caligine. Sicut ergo firmamentum illuminatum est die tertio; sic et apostoli anno tertio illuminati sunt. In eo etiam, quod aquae, quae supra firmamentum dividuntur ab [Col. 0030D] aquis, quae sunt sub firmamento, firmamenti similitudinem Apostoli habere videntur. In medio quodam modo positi, aquas ab aquis dividunt, quia Novum a Veteri separant Testamentum.« Ex D. Paulo, qui ad Galatas scribens, circumcisionem post Christi gratiam inutilem praedicavit, id plane ostendit, sicut ex abolitione legalium, quae eo tempore finem habuere. Apostoli igitur sunt illi coeli, qui enarrant gloriam Dei, eos docente, et informante ipso Christo Domino, quoniam ipse lux est, et tenebrae in eo non sunt ullae. In omnem illi terram missi sunt, ut veritatis lumen effunderent, et omnes homines verum Deum agnoscerent, legem ejus sanctam acciperent, unam fidem profiterentur, [Col. 0031A] et despectis terrenis bonis, ad felicitatem aeternam contenderent. Ipsis ergo datum est linguis omnibus loqui magnaha Dei, arcana videlicet coelestia revelare, et quod nunquam auditum fuerat, generis humani salutem ab homine divino operatam annuntiare; juxta propheticum oraculum: Viderunt omnes fines terrae salutare Dei nostri (Isai. LII, 10). Et quia divina majestas, et natura a creata mente percipi nullo modo potest, circa se tenebras posuisse Deus visus est, ut cecinit Psalmista: Posuit tenebras latibulum ejus, tenebrosa aqua in nubibus aeris (Ps. XVII, 12), oportebat ut in renovatione mundi, id est in Ecclesiae constitutione, novae nubes, non tenebrosae, sed lucidae, et praefulgentes apparerent, totamque terrae faciem illuminarent. »Quid igitur [Col. 0031B] nubes istae, ait A. N., nisi apostolos intelligamus, de quibus scriptum est: Qui sunt isti qui ut nubes volant, et quasi columbae ad fenestras suas (Isai. LX, 5). Et coeli, et nubes, et montes, et fontes, et multis aliis nominibus vocantur SS. apostoli, propter quasdam sibi convenientes significationes. Sed quo volant? Dicat Psalmista: In omnem terram exivit sonus eorum, et in fines orbis terrae verba eorum. (Psal. XVIII, 4). Unde veniunt? Educens nubes ab extremo terrae: fulgura in pluviam fecit (Psal. CXXXIV, 7). Volant igitur apostoli, sequitur S. Bruno, quasi nubes, ubique compluentes, totam terram fecundantes, ad fidem vocantes, miraculis coruscantes, et fulgura in pluviam facientes. Fulgura namque nubes fiunt, quando miracula doctrinam sequuntur. Sic enim de [Col. 0031C] Apostolis in Evangelio dicitur: quoniam profecti praedicaverunt ubique Domino cooperante, et sermonem confirmante sequentibus signis (Marc. XVI, 20).« Per nubes igitur apostolos, per pluviam doctrinam, per tonitrua voces, et per fulgura miracula intelligamus. Hac in providentia, cum admirabiles viae Domini ostendantur, qui annuntiatores verbi sui apostolos fecit, viros scilicet scientia coelesti, et eximia sanctitate institutos, qui in omnes gentes eamdem doctrinam eos effundere voluit, qui eorum praecepta, et documenta clarissimis signis, et portentis confirmavit, nihil aliud profecto Deum intendisse arguitur, quam una sit et universalis fidei confessio, omnes idem sincero corde crederent, eodemque ore praedicarent. Ecclesia igitur ex hisce [Col. 0031D] credentibus efformata, non tam una et sancta, sed catholica etiam jure meritoque appellatur. Pergens autem A. N. eamdem novi mundi imaginem exornare, ad novos montes oculos elevare, et ab ipsis auxilium petere nos adhortatur. Regii prophetae verba: Levavi oculos meos ad montes, unde veniet auxilium mihi (Psal. XX, 1), ita exponit: »Et isti montes novi sunt, et de novo mundo sunt, ad quos oculos levare, et a quibus auxilium exspectare debemus. Isti montes, patriarchae et prophetae, apostoli et doctores intelliguntur, qui a terrenis montibus elevati, et coelo propinquiores effecti, mundana omnia despiciunt. Inferius eosdem montes aeternos vocat, de quibus Psalmista ait: A montibus aeternis [Col. 0032A] turbati sunt insipientes corde (Psal. LXXV, 6); super quae haec addit. Ab his autem omnes insipientes corde, Judaei scilicet, et gentiles, ore sapientes, insipientes corde, philosophice loquentes, et nihil intelligentes turbati sunt. Quare turbati? Propter signa quae videbant, et quia eis resistere non valebant. Non enim ipsi loquebantur, sed Spiritus sanctus in eis, quibus os et sapientiam Deus dederat, cui non poterant resistere, et contradicere omnes adversarii eorum. Turbati sunt alii bene, et alii male; alii credentes et alii saevientes.« Fides igitur undique ab apostolis enuntiata, et portentis mirabilibusque signis confirmata plurimos ad eam amplectendam adduxit; et quamvis aliqui ejus veritatem impugnare et evertere conati sint, nihil aliud contradicentium [Col. 0032B] saevities obtinuit, nisi quod ex invicta fortitudine, et constantia martyrum Christianae religioni major gloria, et splendor accederet. Sed ex quonam tantam in martyribus virtutem admirati fidei hostes, eam vincere non valuerunt? Docet A. N. quod Christus Dominus antequam Petrum ovium suarum pastorem constitueret, ter eum de dilectione interrogavit; et cum tertio eum se diligere respondisset, tunc suo pascendo gregi illum praefecit. »Prius enim, ait S. Bruno, a Domino de charitate interrogatus, prius charitatem ter professus, et sic pascendarum ovium curam suscepit.« Id autem significare volebat quod si magna Dei dilectio fidei proposito adjungeretur, nunquam Christiani ab ea defecturi essent; cum ipse Petrus veritatis doctrinae [Col. 0032C] et invictae fortitudinis eis testimonium praebuisset. Plura alia eruditissime affert A. N. de horum montium altitudine, id est de eximia primorum fidei propagatorum sanctitate, super quos Ecclesia fundata est, dicente Psalmisto: Fundamenta ejus in montibus sanctis (Psal. LXXXVI, 1), omni semper incolumitate ac firmitate gaudebit. In his ulterius non immoror; cum ad quartam exponendam Ecclesiae notam, videlicet quod sit apostolica, me progredi oporteat.

Nimia imaginum rerumque copia, quam hoc de argumento exhibet S. Bruno in capp. 7, 8, 9 et 10 hujus tertii sententiarum libri, non tam cogit me praeterire capita 5 et 6, quae De arboribus novis inscribuntur; quam praestantiora solum proferre, quae [Col. 0032D] more suo S. antistes amplissime et ingeniosissime pertractavit. Titulus capitis 7 est De potestatibus novis, ubi praemittit illum Matthaei locum, quando Petrus Christo dixit: Ecce nos reliquimus omnia, et secuti sumus te, quid ergo erit nobis? Vos, inquit Dominus, qui reliquistis omnia, et secuti estis me, centuplum accipietis, et vitam aeternam possidebitis. Et quia secuti estis me, sedebitis super sedes duodecim, indicantes duodecim tribus Israel (Matth. XIX, 27). Ab hoc divino oraculo supremam universalemque potestatem in Ecclesia apostolis collatam arguit, statuitque S. Bruno; dum haec subinferens, ait: »Novus mundus, novum imperatorem, novos reges, novos duces, novos principes, et judices habet. [Col. 0033A] Novi autem reges, duces, et judices apostoli sunt; et in Domino quidem novi, qui omnibus mundi hujus potestatibus, quaecunque fuerunt, sunt et erunt sapientiores, potentiores, fortiores, justiores, et ditiores sunt.« Sapientiam in apostolis probat S. Bruno ex illa ejusdem Christi Domini promissione: Cum autem venerit ille Spiritus veritatis, docebit vos omnem veritatem (Joan. XVI, 13); potestatem etiam ex Matthaeo evincit, ubi Christus dixit eis: Quaecunque ligaveritis super terram, erunt ligata et in coelis (Matth. XVIII, 18). Eximia est super haec verba A. N. commentatio; inquit enim: »Non sufficit eis terra; ipsi coeli in eorum principatu, et imperio continentur. Habent potestatem claudere et aperire; suscipiunt quos volunt, quosque volunt [Col. 0033B] excludunt. Fortitudine etiam ita excellunt apostoli, ut maligni spiritus eos formident, eorum imperio obediunt, eorumque praesentiam sustinere nequeunt. De divitiis autem (est idem S. Bruno) quid attinet dicere; cum tam divites sint, ut Apostolus ait, sicut egentes, multos autem locupletantes, tanquam nihil habentes, et omnia possidentes (II Cor. X). Ille ditissimus est, cui omnia sufficiunt.« Quia vero apostoli non solum omnia reliquerunt; sed secuti sunt Jesum, ille ad mundum universum illuminandum et sanctificandum principes ducesque constituit, eorumque judicio gentes omnes subjecit. »Nullam mundi partem reliquit, commentatur S. Bruno, qui mundum universum praedicare jussit. Sic igitur divisit Dominus gentes, et ita separavit filios Adam, [Col. 0033C] ut alii per Petrum, alii per Joannem, atque alii per alios converterentur ad fidem. Hoc autem et illud significare videtur, quod in Psalmis de Christo legitur: Pro patribus tuis nati sunt tibi filii, constitues eos principes super omnem terram (Psal. XLIV, 17). Pro patribus enim Salvatori nostro filii nati sunt, quia secundum numerum patrum factus est numerus filiorum. Duodecim quippe fuerunt filii Jacob, ex quibus Synagoga tota manavit. Duodecim et sunt filii Christi, ex quibus Ecclesiae multitudo pullulavit.« Ecclesia igitur, quae a Christo ortum accepit, ab apostolis tanquam filiis propagata et multiplicata est; ipsi enim Mosaicam legem ad tempus datam, et tanquam futurorum mysteriorum praeparationem demonstrarunt; unde illucescente veritate, umbrae [Col. 0033D] et aenigmata finem habere debeant. Ipsi populum qui ambulabat in tenebris, et qui falsis diis seu daemonibus serviebat, ad veri Dei agnitionem et cultum perduxerunt; et ex utroque populo, Judaico nempe et gentili, unum gregem sub uno Christo pastore congregarunt. Totius igitur grex apostolicus dici potest, qui ab apostolis in mundo, tanquam mari novo, iisdemque novis piscatoribus constitutis coadunatis fuit. His sub imaginibus Ecclesiam apostolicam A. N. cap. 8 demonstrare prosequitur. Memorat primo factum illud, cum Christus Dominus juxta mare Galilaeae transiens Petrum et Andream, Jacobum et Joannem ad se vocavit, eisque dixit: Venite post me, faciam vos fieri piscatores hominum [Col. 0034A] (Marc. I, 17), de qua vocatione ita disserit: »Quando audio homines pisces vocari, et Christi discipulos piscatores hominum fieri, quod ad litteram quidem intelligi non potest; necessario novum mare, et nova retia, novos piscatores, et novos pisces intelligere cogor. Novum igitur mare, et novus mundus, de quo Psalmista dixit: Hoc mare magnum, et spatiosum, illic reptilia quorum non est numerus (Psal. CIII, 25). Retia evangelia, pisces homines, piscatores vero apostoli.« Ad hanc piscationem hi soli vocantur, et in magnum et profundum pelagus piscatum veniunt, neque eos piscatio difficilis terret, quod et pugnare et piscari ipsis necesse sit. Pauci quidem, inermes, pauperes, nullo saecularis sapientiae apparatu instructi, in solo magistri sui verbo, tantum [Col. 0034B] opus, conversionem scilicet mundi aggrediuntur, eamque perficiunt. Et quod mirabilius est, tanta fuit dogmatum quae praedicarunt vis atque stabilitas, ut quotquot tunc et postea insurrexerunt adversarii, philosophi nempe gentiles, Judaei et haeretici, oppositam doctrinam et errores disseminantes, delirasse omnes, et suis in sermonibus evanuisse cogniti sint. Quae scripto tradiderunt apostoli, Evangelia nempe et Epistolae, quaeque oretenus suis Ecclesiis communicarunt; quod Paulus ad Timotheum scribens depositum fidei appellavit (I Tim. VI, 20), adeo fideliter servatum est, ut sub eo, tanquam sub aggere inexpugnabili prostrati ceciderint aggressores omnes atque devicti. Nulla fraudulentia, nulla tyrannica potestas, nulla instabilis saeculi vicissitudo contra [Col. 0034C] stabilita ab apostolis divinae doctrinae fundamenta praevaluit, quoniam ex Christi promissione: Ego vobiscum sum usque ad consummationem saeculi (Matth. XVIII, 20), nunquam conatus omnes praevalebant. Apostolica igitur Ecclesia nostra ab ejus institutione, apostolica ab ejus propagatione, apostolica ab ejus firmitate dicenda est. Verum praeclaram hanc Ecclesiae excellentiam duo sequentia capita, quae de avibus novis et fluminibus novis agunt, instaurant atque confirmant. Ea ingenii perspicacia et fecunditate, qua pollebat Bruno noster, animadvertens Deum pisces et aves ex aquis creatas, eisque ut multiplicarentur benedixisse; eamdem spiritualem creationem ex aquis baptismatis fieri excogitavit. »Pisces et aves, inquit, novam originem habent, et [Col. 0034D] utraque ex aquis creata sunt. Alteri profunda tenent, alterae ad coelestia elevantur. Boni sunt illi et illae, quia inter omnes alias creaturas isti primam benedictionem accipere meruerunt. Per hos igitur viri sancti significantur, qui ex aquis regenerati sunt. Nisi enim quis renatus fuerit ex aqua, et Spiritu sancto non intrabit in regnum coelorum (Joan. III, 5), qui et profunda Scripturarum, quae per aquas significantur, penitus rimantur, et virtutum aliis ad coelestia elevantur.« Cum autem de animalibus novis in praecedenti capite locutus fuerit, in hac de mysticis avibus agere instituit. Observavit enim Ecclesiam columbam a Deo vocari: Una est columba mea (Cantic. VI, 8); Joannem evangelistam [Col. 0035A] aquilae assimilari, ipsumque Davidem similem pelicano et passeri solitario in tecto se dixisse. »Et non solum homines, ait, verum etiam ipsi angeli avium speciem atque naturam suscipere videntur. Ubique alatos et pennatos esse videmus. Volare quoque magis quam incedere describuntur, quod avium quidem proprium est.« Deinde visionem refert Isaiae, qua supra thronum Dei omnem terram sua majestate replentem alatos seraphim vidit; et de visione pariter Ezechielis loquitur, cui quatuor mystica animalia apparuerunt; quibus memoratis haec habet. »Omnia elementa nos volare docent, omnia nos ad superiora, et coelestia provocant. Jam aves facti sumus, quia in aquis regenerati sumus. Alae solummodo desunt, illas quaeramus; quoniam [Col. 0035B] sine alis, et pennis volare non possumus. Alae virtutes sunt, alae bona opera intelliguntur, sine quibus volare non possumus. Ipsae nos ferant, ipsae ad coelestia elevent.« Recenset dein virtutes, quae nos ad Deum evehunt, ejusque aspectu nos perfrui faciunt. Cum vero ad explicandam quatuor animalium visionem descendat, arcanum in ea reconditum, eadem perspicuitate, qua caetera tradidit, mirifice exponit. »Nec vacat a mysterio, inquit, quod animal primum hominis faciem habere describitur, per quod videlicet Matthaeum apostolum et ejus Evangelium intelligimus. A Christi nativitate Matthaeus incipiens, Jesum perfectum hominem, et ab hominibus natum ostendit esse, totam ab Abraham usque ad ipsum ejus genealogiam describens. Marcus vero leonis [Col. 0035C] faciem habere videtur, in cujus Evangelii principio vox in deserto clamare describitur; Lucas autem beatus bovis faciem habet, quoniam a sacerdotio scribere incipit, quod maxime propter sacrificia institutum est. Bos autem inter sacrificia major est hostia. Quare autem aquilae faciem Joannes habeat, ipsius Evangelii initium apertissime ostendit. In principio, inquit, erat Verbum, et verbum erat apud Deum, et Deus erat Verbum. Qui sic loquitur longe sublimius quam aquila volat.« Istae tamen quatuor animalium facies tam diversae aliquid nobis conferre videntur, quoniam homo ad rationem, leo ad fortitudinem, bos ad laborem, et aquila ad contemplationem nos provocat. Ecclesia igitur quae ab evangelistis [Col. 0035D] Christi doctrinam gestaque percepit, non mundanam didicit prudentiam et honestatem, sed ad coelestem justitiam et perfectionem comparandam erigitur et excitatur. Cum autem Christus Dominus apostolis dixit: Estote perfecti sicut Pater meus coelestis perfectus est (Matth. V, 48), ad eam sanctitatis altitudinem eos aspirare voluit, quae plenitudini gratiae et doctrinae ejus responderet, eximiosque fructus produceret. Hujusmodi divinorum munerum in Christi fideles, seu in Ecclesiam effusio visa est S. Brunoni cap. 10, lib. III, tanquam ditissimum paradisi flumen, quo tota civitas Dei irrigatur miraque fecunditate amplificatur. »Hoc autem flumen, ait, Christus est, cujus affluentissima sapientia et scientia sanctam Ecclesiam laetificant. Unde et a [Col. 0036A] Salomone dicitur: Sapientia praedicat, foris clamitat, in plateis dat vocem suam (Prov. VIII, 1). Haec et in templo clamat dicens: Si quis sitit, veniat, et bibat, et de ejus ventre fluent aquae vivae (Joan. VII, 38). Hinc est ille fons, de quo dicitur: Quoniam apud te est fons vitae (Psal. XXXV, 10). Qui, et mulieri Samaritanae loquitur dicens: Qui biberit ex aqua quam ego dabo ei, fiet in eo fons aquae salientis in vitam aeternam (Joan. IV, 14). Hic igitur fluvius, quo paradisus mundatur, et Ecclesia laetificatur, in quatuor capita dividitur, per quae quatuor Evangelia significantur.« Deinde horum fluminum nomina explicat, quorum expositionem amplissimam ad pauca contrahere studeam, lectoribus eodem in capite magnam sacrae eruditionis copiam relinquens. [Col. 0036B] Et primum quidem flumen dicitur Phison, quod oris mutatio interpretatur. Evangelica enim praedicatio ora hominum linguasque mutavit, ut qui falsos deos laudabant et praedicabant, nunc unum Deum ejusque mirabilia laudent et praedicent. Quanta tunc oris mutatio facta est, quando apostoli, qui vix una lingua, utpote pauperes et rustici loqui noverant, mox divinitus inflammati omnibus linguis loqui coeperunt? Gyon, quod est alterum flumen, pectus interpretatur. Cor enim in pectore est, in quo est sedes et fons totius sapientiae et scientiae, de quo flumine bibit evangelista Joannes, quando supra Christi pectus in Coena recumbens vidit illud, quod postea scripsit. In principio erat Verbum, etc. Quandocunque de fluvio Gyon bibere volumus ad pectora pontilicum [Col. 0036C] respiciamus; ideo enim rationale ornata sunt, ut magnum ibi sapientiae thesaurum reconditum intelligamus. Tigris vero sagitta dicitur, quia hic fluvius quasi sagitta velocissimus est. Sed quid tantae velocitatis, ut evangelica praedicatio, quae quocunque discurrens satis brevi tempore mundum universum implevit? Restat nunc de Euphrate dicere, qui fertilitas interpretatur. Non est opus hic multis ostendere quantam Evangelia fertilitatem, populorum nempe ad Christi conversionem pepererint; cum omnia de hac nova multiplicatione filiorum Dei vaticinia perfecte adimpleta fuerint, atque Ecclesia per universam terram propagata videatur. »Quoniam enim ager Dei, inquit S. Bruno, vinea Dei, hortus Dei, sancta videlicet Ecclesia tam fructifera [Col. 0036D] est, hoc facit iste Euphrates, cujus flumine perfunditur et irrigatur. Haec sunt quatuor flumina paradisi, de uno fonte procedentia, et de uno Christi pectore emanantia, quibus totus irrigatur mundus. Ab his autem multa alia flumina orta sunt. Tot enim sunt flumina quot et librorum volumina.« Deinde docet idem auctor Vetus Testamentum sua habere flumina, quorum aquae nisi aquis Novi Testamenti temperentur insuaves sunt per se et mortiferae; juxta illud Apostoli: Littera occidit, spiritus autem vivificat (II Cor. III, 6); Ecclesia igitur his fluminibus, nempe apostolicis doctrinis, irrigata praestantissimos sanctitatis et sapientiae fructus in dies magis producit, atque sedulo cavet ne a pestilentibus [Col. 0037A] haereticorum aquis fontes ejus, nempe doctrinae, inficiantur; sed purae et salubres omnino asserventur. Reliqui tres Sententiarum libri, quartus nempe de praecipuis fidei mysteriis agit; quintus de laudibus B. M. V., et sextus plures complectitur sermones de martyribus, de confessoribus et de virginibus, quorum laudes Ecclesiae sanctitatem et gloriam in tanta saeculorum successione coruscantem ostendunt. Cum igitur maximi habendi sint hujusmodi tractatus de laudibus et ornamentis Ecclesiae, quibus S. Bruno characteres ejus seu notas mirifice tuetur et illustrat, jure meritoque auctori suo eos asserere oportuit, et ita hanc causam agere, ut inanes futilesque pro Brunone Carthusiano pugnantium conatus videantur.

[Col. 0037B] Reliqua S. episcopi Signiensis scripta, quae hoc in volumine continentur recensere prosequar. Et quidem post sex Sententiarum libros tres sequuntur tractatus, quorum primus est De Incarnatione Domini, deque ejus sepultura, 2. De sacrificio in pane azymo contra Graecos, 3. De mysteriis, sacramentis, ritibus Ecclesiae. In primo agit S. Bruno de necessitate reparationis humani generis post Adae peccatum, et de convenientia quod a Filio Dei per assumptionem carnis nostrae, passionem mortemque ejus, nos a damnatione eriperet, atque salvos redderet, soluto pro nobis sanguinis sui pretio. Praeterea disserit A. N. de sepultura Christi Domini, de descensu ejus ad inferos, deque ejus resurrectione; sed de his summa tantum percurrit doctrinae capita, omittens [Col. 0037C] plura quae ab auctoribus theologis fuse traduntur. Alter S. Brunonis tractatus scriptus est ad Leonem monachum, et versatur circa missae sacrificium, in pane azymo conficiendum. Cum enim monachi Latini ordinis S. Benedicti Constantinopoli degerent, et juxta S. R. E. ritum sacra peragerent, a Graecis arguebantur quod in pane fermentato non consecrarent; cum traditionem illam ab apostolis et a primis SS. Patribus acceptam custodire affirmarent. Rogatus autem episcopus Signiensis a Leone monacho ibi commorante, respondit: Aeque licere sacerdotibus Latinis in consecratione corporis Christi uti pane azymo ex frumento, ac licitum erat presbyteris [Col. 0037D] Graecis uti pane fermentato, quia utraque Ecclesia, Latina nempe et Graeca juxta consuetudinem suam sacramentum facere poterat. Probat tamen sanctus Bruno sacerdotes Latinos institutioni Dominicae melius conformari; cum Christus Dominus in coena Paschali juxta Mosaicam legem, quam non venerat solvere, sed adimplere, panem azymum appositum habuerit, et hunc panem, non autem fermentatum consecraverit. Hortatur autem A. N. Leonem caeterosque monachos Constantinopolitanos, ut Graecis in Sacramento altaris morem non gerant, sed doctrinam consuetudinesque S. R. E. firmissime teneant. Hoc opusculum a Marchesio publicatum nullo in codice ms. a me repertum est, quamvis diligenter pluribus in bibliothecis requisiverim. Non [Col. 0038A] ita se res habuit quo ad tractatum De mysteriis, sacramentis et sacris ritibus, cum plures praestantissimi codices sub diversa tamen inscriptione de eo testimonium praebeant. Duos codices memorabo bibl. Mediol. Ambrosianae sig. Q. 54, et l. 80. Primus codex sub fine saec. XII, alter autem saec. XIII exarati, membranacei sunt in fol. parvo, et hanc epigraphen in fronte gerunt. Brunonis episcopi De sacramentis. Codex Parisiensis bibl. Regiae, item membran., in fol. parvo, sig. 3876, titulum habet: De sacramentis Ecclesiae. Alius codex exstat Florentiae in bibl. S. Marci O. P., quem cum edito a Marchesio in feriis autumnalibus contuli. Eamdem collationem egi cum tribus aliis codicibus, duobus scilicet bibl. Vatican. 994 et 1334, olim Suecorum [Col. 0038B] reginae, et alterum archivi pariter Vaticani; qui membranacei sunt in fol. parv., et ex charactere Langobardico ad saec. XII, vel XIII referri possunt. Codicem alterum ejusdem opusculi possidet bibl. Taurin. Regii Athaenei sig. num. 1113 et n. 33, cujus talis est inscriptio: De sacramentis Ecclesiae, mysteriis atque ecclesiasticis ritibus. Ab hoc non differunt tituli in praecitatis codicibus descripti. Hujusce opusculi plures actae sunt editiones; quarum primam, ut diximus, curavit Marchesius, secundam typographi Lugdunenses in bibl. Maxim. veter. SS. Patrum 1677, tom. XX, et in bibl. PP. tom. VI, inter Brunonis Astensis opera, tertiam produxerunt Taurinenses, nulla anni nota obsignatam; quartam in lucem emisit D. Lucas Acherius [Col. 0038C] Spicil. tom. XII, pag. 79, Parisiis 1575, hoc apposito titulo. De consecratione ecclesiae, et vestimentis episcopalibus. Sed his omnibus praeferam Philippum Zazzera S. T. D. et C. P. M., qui eumdem tractatum Romae ex typographia Salomoniana an. 1784 in 8 publicavit. Cum in bibl. Vatic. comperisset codicem sign. num. 5046 hac epigraphe: SS. Ecclesiae rituum divinorumque officiorum explicatio ab anonymo scriptore elucubrata, dignum censuit ut publici juris faceret, adnotationibus illustraret, et Pio VI. P. O. M. feliciter regnanti dicaret. Ex diversis liturgicarum rerum scriptoribus videtur auctor anonymus opus suum collegisse; imprimis vero a Brunone Signiensi, quem de verbo ad verbum exscribit, [Col. 0038D] incipiens agere de consecratione ecclesiae. Quantam approbationem et existimationem tractatus ille sibi conciliaverit, ex hoc apparet quod tanquam sacrorum rituum magister legendus propositus fuerit, ejusque doctrina de sacramentorum essentia, deque eorum effectibus, de mysteriis et de caeremoniis in illis agendis Ecclesiae Romanae praxi perfecte consonans exhibeatur. Hinc est quod cum S. Bruno noster plura hoc in opere concinnando ex conciliorum canonibus, et ex decretis pontificum desumpserit, ejus illustrator Zazzera, singulas regulas et decreta suprema auctoritate firmata adnotat, multaque eruditione Commentarium suum exornat. Praecedit autem Brunonis opusculum epistola ad Gualterium Magalonensem episcopum, rogatu [Col. 0039A] cujus illud scripserat; ejusque partes sunt sequentes. 1. Expositio ritus consecrationis Ecclesiae; ubi mysteria sub diversis symbolis adumbrata declarantur. 2. Sacramentorum baptismi et confirmationis documenta, tam pro administrantibus quam pro suscipiendis compendiose traduntur. 3. Singularum vestium episcopalium significatio exhibetur; cumque sacer ille ornatus summi sacerdotis dignitatem repraesentet, plurima a pontifice veteris legis usitata indumenta in novam Ecclesiam novumque sacerdotium exornandum traducta videntur. Sextum locum hoc in volumine dedimus Vitae S. Leonis Papae IX, quam Bruno noster ejusdem S. pontificis jussu elucubravit, eique adjecit tractatum ita inscriptum: De statu corrupto Ecclesiae. [Col. 0039B] Hujusce quaestionis haec fuit origo. Cum saeculo XI Simoniaca labe longe lateque diffusa; episcopatus et sacerdotia pretio venderentur, dubitatum est utrum ordinatio valida in Ecclesia remaneret; quod juxta canonicas sanctiones ordines sacri, per quos confertur Spiritus sanctus, gratis accipiendi sint, et gratis dandi, S. Bruno Signiensis, qui ea florebat aetate, hac de controversia egit, probavitque Ecclesiam Simonia non adeo esse corruptam, ut in ea sacerdotium defecerit. Damnat quidem vehementerque redarguit Simoniacos, quo infami lucro in sacris ministeriis utebantur, eosque anathemate perculsos declarat; asserit tamen, peste illa quamvis grassante, ministrorum ordinationem sanctam Ecclesiam non amisisse. Satis hac de quaestione hic [Col. 0039C] praelusisse videor, cum jam clarissimus Petrus Lazzarius in Praef. et in adnotationibus ad Comment. in Evang. [(6) 1Kb] plura docte complexus sit, aliaque a me in ejusdem quaestionis expositione sint adnotanda. Optime meritus etiam fuit Bruno noster de vita S. Petri Anagniae episcopi, quam scripsit, eamque gestis S. Leonis adjunximus; sed dolendum maxime est nonnisi compendiosam virtutum actorumque S. Petri narrationem superstitem [Col. 0040A] esse. Non omissae sunt rogatu nostro a diligenti D. Jo. Bapt. Fredericio archivi Casinensis praefecto curae, ut integra gestorum ejusdem S. Petri series, quam ex multis conjecimus a Brunone exaratam produceremus, sed frustra labor omnis insumptus est. Tandem hanc collectionem absolvent quatuor epistolae A. N.: prima est ad pontificem Paschalem II, secunda ad Petrum cardinalem et episcopum Portuensem, tertia ad omnes S. R. E. cardinales, quarta ad monachos congregationis Vallis Umbrosae. Duae priores variis in editionibus reperiuntur; reliquas ex codice Riccardiano a nobis exscriptas in lucem nunc primum emittimus.

In cap. 5 Prolegom. I diximus in cod. Vallicellano, qui continet Expositionem S. Brunonis Signiensis [Col. 0040B] super Psalmos sub fine ejusdem voluminis haberi opusculum, inscripto ipsius S. episcopi nomine, cujus titulus est: Quaestiones super libros Regum. Jam nobis compertum erat post anonymum historiographum Signiensem, scriptores aliquos, Jacobum videlicet Le Long, Calmetum et Mabillonium, auctorem quaestionum illarum Brunonem nostrum dixisse, nec ignorabamus his doctissimum cardinalem Sirletum consensisse, quippe in lectionibus propriis ejusdem sancti, inter S. Brunonis scripta hoc etiam opusculum retulit. Attamen cum Joannes Hervegius typographus Basileae an. 1563 in editione Opp. ven. Bedae tom. VII, col. 357, hasce quaestiones illi tribuerit, nec in catalogo scriptorum S. Brunonis Signiensis, quem ex codicibus Casinensibus [Col. 0040C] olim diligentissime elaboravit eminentissimus Borgia, tunc S. congreg. Propagandae fidei a secretis, ulla mentio habeatur, lucubrationem illam omittere deliberavimus. Nulla enim ratio vel ex styli affinitate, vel ex simili Scripturarum interpretatione, vel ex connexione cum reliquis ejusdem S. episcopi Commentariis nos movet, ut inter dubia ejus scripta referamus.



[COMMENTARIA SUPER EVANGELIA.]




[Col. 0039]
PETRI LAZZARI S. OLIM THEOLOGI PRAEFATIO IN COMMENTARIA SUPER IV. EVANGELIA S. BRUNONIS ASTENSIS.
[Col. 0039]

[Col. 0039D] Urbem hanc omnium principem, quae multis praeclarissimisque rebus communi hominum judicio caeteras antecellit, hac ego nulli arbitror quantumvis amplissimae ornamentissimaeque concedere; quod plurimas habet instructissimasque bibliothecas codicum praesertim mss. copia abundantes; ut ex hoc quasi litterario penu, mult Graecorum, Latinorum, exterarum gentium opera, multa praesertim doctissimorum Ecclesiae Patrum scripta, vel ab interitu vindicata in lucem aspectumque hominum prodierint, vel maculis quibus inquinata apparuerant, [Col. 0040D] detersis, ad eum quem ab auctoribus suis splendorem habuerant, et nativam veluti elegantiam potuerint eruditorum virorum opera revocari. Quod quidem ego non colligi modo posse puto ex majoribus et insignibus ejusdem bibliothecis, quas externi ipsi homines peritissimi harum rerum, Mabillonius, Montfauconius, aliique commendarunt, et quantum sint vel aedificii magnificentia, vel librorum copia, vel codicum mss. praestantia eximiae, nemo paulo cruditior ignorat; sed maxime ex minoribus aliis quibusdam, quae vix in hominum famam cognitionemque [Col. 0041A] pervenerunt. Adeo nulla est quae non rarum aliquid repraesentare atque excellens, ad litteratorum hominum utilitatem et litterarum incrementum possit. Ex his postremis unam si nominabo collegii Romani bibliothecam, faciam ut simul b. m. Clementis XIV. P. O. M. munificentiam commemorem, providentiam, largitatem; qui eam bene et luculenter instructam, atque etiam magis magisque libris omnis generis locupletatam exstare jussit, ut bonarum artium et scientiarum athenaeum hoc suum novum, illo quasi necessario instrumento atque ornamento non destitueretur. Ex bibliothecae hujus codice integer nunc prodit commentarius in quatuor Evangelia: de quo commentario, ejusque praestantia et utilitate, de auctore, et codice ex quo vulgatur, vulgandi denique ejus ratione ac modo, non tam more eorum qui ista proferunt, quam necessitate quadam adductus constitui disserere, idque quam brevissime potero; ne aut ac demum aetate qua devexa est, eruditionis famam aucupari videar aut [Col. 0041B] otio abundare.

Quod codicem nostram attinet (namque hinc exordiri placet) est ille in folio, oblongus, membranaceus, paginarum, si numeros, 223, qui praeter earum primam usu et tractando aliquanto detritam, et in postremis paucis aliquot, integras babet reliquas et nitidas; ita ut servatum esse diligentissime appareat. Litterae grandiores sunt, atque ita conformatae, ut non meo solum, sed virorum qui eum viderunt hujus Urbis intelligentissimorum judicio, aetatem ferat saeculi XII. Librarium et diligentem esse oportuit, et peritum. Nam ferme nunquam errat, et tunc manus praesto est non multum dissimilis nec valde recentior, qui locum corrigit. Commentario praefigitur prooemium auctoris ipsius, in quo rationem explicat qua in commentario dividendo tribuendoque in partes aliquot, usus est. Divisit vero Matthaeum in IV, Lucam in II, Joannem in III, Marcum in partes non dispescuit, ob commentarii [Col. 0041C] nimirum brevitatem. Praeter has partes majores, fecit auctor minores alias, quarum et numerum, et uniuscujusque initium, evangelistarum verbis proponit: sunt autem in Matthaeo 106, in Marco 9, in Luca 50, in Joanne 56.

Porro ex hac divisione (ut de auctore nunc dicam) visus sum mihi aliquid de eo conjectando assequi. Est enim illud viris eruditis notissimum, divinorum librorum singulorum partitiones, factas antiquis temporibus arbitrio uniuscujusque; neque ut nunc certam aliquam statutamque fuisse, quam libri omnes exhiberent. De hisce plurimis et variis divisionibus egregie disseruit ven. card. Thomasius in praefatione operis sui, quo ex vett. codd. earum nonnullas titulosque repraesentavit, et operum doctissimi atque eminentiss. viri recens eruditissimus editor P. Vezzosi; praeterea Martianaeus proleg. 4, in Hieronymi bibliothecam, Joseph Blanchinus Evangeliar. proleg. 2, Richardus Simon [Col. 0041D] lib. I, cap. 23, aliique multi, qui in eo quod diximus, de partionis varietate conveniunt omnes. »Illud primum observari velim, ait Martianaeus, idem affirmandum esse de antiquis sacrorum librorum capitibus et sectionibus, quod de translationibus Latinis scripturarum docuerunt Hieronymus et Augustinus; nempe tot esse genera hujusmodi divisionum seu capitulationum, quot sunt codices.« Et profecto codicum qui sunt antiquissimi ipsi testimonium perhibent dissimilium divisionum, Vercellensis sancto Eusebio ascriptus, Veronensis, Corbeiensis, Brixianus, Claromontanus, Forojuliensis, Perusinus, caeterique, quos viri docti et laboriosi nobis hactenus exhibuerunt; versio ipsa unoque Hieronymiana, a Martianaeo atque Vallarsio descripta diligentissime. Jam vero laudatus card. Thomasius partitionem hanc variam atque incertam, et uno ferme scribentis arbitrio factam reperire se potuisse negat saeculo XI recentiorem; nominatque [Col. 0042A] in postremis qui eam commemorarunt Leonem PP. III et Fulbertum Carnotensem. Cum igitur ea in cod. nostro reperiatur, non videtur posse commentarii auctor infra hanc, quam dixi aetatem detrudi. Praetereo quod ex publicae poenitentiae rigore nondum remisso argumentum capi potest, ex iis quae habentur in commentario ad Jo. nu. 14. Certissimum illud argumentum est, quod aetas codicis suppeditat, inferiorem auctorem esse non posse saec. XI aut initio XII.

Sed quanto sit ante hanc aetatem collocandus; id vero fuit quod magnam mihi curam cognitionemque ingessit. Erat quidem codici appositus titulus sane magnificus, qui antiquissimum auctorem et insignem maxime demonstraret: »Incipit prologus sancti Hieronymi,« quem in edendo commentario, ne a libri fide discederemus, retinuimus. Sed aperte fallere hunc titulum, facile intelligebam, vel ex auctoris loquendi modo ab Hieronymiano sane quam diverso; vel ex recentione operum maximi doctoris [Col. 0042B] illius a diligentissimis peritissimisque hominibus facta, praeter illam quam in catalogo ipse adjecit, vel ex genuino commentario in Matthaeum. Quin etiam, cum ab inscriptione codicis exclusus ad verum auctorem reperiendum me totum convertissem: intellexi, multo eum esse Hieronymo recentiorem. Atque argumentum de ea tale capiebam. Cum in Matthaeum commentatur num. 86, in Lucam num. 46, atque etiam alias, acriter Simoniacos et Simoniae vitium insectatur; ut labem illam sua ipsius aetate multum invaluisse, aperte commonstret. Jam vero illa, ut superiorum aetatum hominibus aspersa interdum sit; constat tamen saeculo XI maxime Italiam et regiones caeteras invasisse; quare ei tollendae Clemens II et Leo IX summopere allaborarunt. »De iis qui sunt a Simoniacis consecrati« (scribit Petrus Damiani opusc. VII cui titulum fecit Gratissimus) quanta jam per triennium in tribus Romanis conciliis fuerit disceptatio, . . . [Col. 0042C] et in iis partibus quotidie ventiletur, sanctitatem vestram latuisse non arbitror.« Vertebatur enim accerrima quaestio de ordinatis Simoniacis, utrum suscipiendi illi essent, an iterum ordinandi. Idem quoque tradunt uberrime scriptores Vitae S. Jo. Gualberti, qui eodem hoc saeculo XI vixit, et quanta potuit opera, conatuque, ut eliminaretur pestis illa e Tusciae partibus allaboravit. Hujusce rei observatione, qua usi sunt etiam in rem suam (id est ad scriptoris Vitae S. Severi aetatem obtinendam) Actorum SS. Antuerpienses editores qui Bollandi opus persequuntur ad d. I. Februarii pag. 79, ad saeculum XI, quasi manu deductus videbar, ut commentarii auctorem reperirem.

Ut eumdem detegerem, accessit aliud, quod illum manifeste, ut mihi videbatur, indigitaret. Nam pluribus commentarii hujus locis, alia quaedam sua nominabat, et scripsisse se in Genesim, in Exodum, in Leviticum, in Apocalypsim affirmabat. Sic num. [Col. 0042D] 104 Matthaei illud exponens. »Scitis quia post biduum Pascha fiet,« et de ritu quo Pescha celebrabatur disserens; »de qua, ait, in Exodo sufficienter diximus: ac deinde sequenti num. 105,« ad illud: »Et valde mane cum adhuc tenebrae essent,« postquam interjecit verba Genesis, »factum est vespere et mane dies unus,« illaque explicavit, subjicit: »Quamvis ego hoc in Genesi aliter exposuerim.« Antea num. 24, de leproso agens a J. C. mundato apud Matthaeum, memoransque ea quae in veteri lege mundati a lepra offerre munera tenebantur, scribit; »Haec autem sub brevitate transcurrimus, de quibus satis in Levitico diximus.« Et commentarium quoque in Leviticum hunc suum allegat ad Mathaeum num. 76, et ad Lucam num. 2 et 9. Quid plura? Pentateuchum se totum explanasse primis commentarii hujus verbis diserte affirmabat, »Post Pentateuchum Moysi, ut nova veteribus jungeremus, tuae voluntati obedientes, [Col. 0043A] brevi satis facilique expositione, quatuor Evangeliorum libros in hoc uno volumine coarctavimus.« Ad Lucam pariter num. 14. retractare se dicit, quae »minus caute in Apocalypsim« scripserat. Jam vero in divinos hos libros qui commentarios scripserit posterioribus his aetatibus, et saeculo de quo quaerimus XI reperio neminem, praeter Brunonem Astensem, quem in Pentateuchum totum atque Apocalypsim, commentatum esse, Vitae ejus scriptores testantur, eosque commentarios Maurus Marchesius vulgavit, in bibliothecam PP. postea translatos. Itaque hunc, satis ut mihi videbar, luculenter repereram, et constitueram commentarii hujus scriptorem: cum forte incidi in bibliothecae Taurinensis librorum mss. Indicem, in quo commemoratum inveni commentarium in quatuor Evangelia nomine Brunonis Astensis. Parum hoc fuisset, nisi etiam, cum specimen illius ut darent cl. editores, praefationem ejus totam ibi ascripsissent. Hanc vero comparanti mihi cum codicis nostri praefatione constitit, [Col. 0043B] esse eamdem; adeoque unum eumdemque commentarium ibi Brunonis nomine ascripto haberi, qui in codice nostro Hieronymi nomen ementiebatur. Nec tamen postquam rem ita esse comperi, laboris me mei et conjecturarum poenituit. Quis enim ignorat (et noster hic codex testis est) quam saepe codicum tituli auctoribus quibusvis adulterinos fetus supponant; quam saepe cui primum aliquod inscriptum opus invenere, caetera ejusdem nomine, librarii ornent, aut prout quivis nationem quamlibet, aut opus, aut auctorem amat vel oderit, ita librorum genus omne adjiciat, vel demat. Nostris ergo argumentis, praeter Taurinensis codicis auctoritatem, de auctore commentarii hujus plane constare videtur.

Neque vero hic exquirendum a me esse puto, de Hyeronymi nomine, et ratione qua fuerit codici nostro impositum: quod ut modo dicebam, hanc sibi licentiam semper librarii sumpserint, si codices [Col. 0043C] auctorem ascriptum non haberent, aliquem maxime illustrem illis affingendi, vel etiam permutandi. Notavit hunc istorum morem jampridem Photius cod. 48 cum de libro quodam loqueretur inscripto, De universo, quem Caii esse presbyteri ipse compererat et librum quemdam De labyrintho conscripserat; ille vero aliorum illustriora nomina quaedam praeseferebat: »Cum enim, inquit, sine titulo liber relictus esset, aiunt, alios Josephi nomen inscripisse, alios Justini M. alios Irenaei, quemadmodum et labyrintho nomen Origenis perscripserunt,« Id nimirum volebant acuti homines et minime simplices, magnorum auctorum nomine operam suam in describendis illis commendare, aut, quod verius est, hoc quasi magnifico praeconio, ut Lucianeus ille Mercurius, allicere bonos emptores: itaque ad quaestum fallaciis abutebantur. Quod si hariolari nihilominus licitum est mihi (non enim video, quo verbo utar commodius), [Col. 0043D] dicam ex confusione nominum ortum errorem totum. Cum enim praeter Brunonem nostrum, Bruno fuerit alius satis celebris, Andegavensis, qui Eusebius quoque dictus est (ex Chronicis Adegavensibus apud Labbeum tom. I, Bibl. mss., p. 276, 282, 287, 388);« Hieronymus quoque praenomen habuerit Eusebius, quod vel titulus ipse ejus operum exibet; solerent vero saepe librarii festinantes unum tantummodo scriptoris alicujus nomen apponere e pluribus; facile fuit ex Brunone Eusebium, ex Eusebio Hieronymum affingere. Quid enim horum in amanuensem imperitum non convenit? Imperitum amanuensem dico; quando Aubertus ipse Miraeus, vir certe non ineruditus, Andegavensem Brunonem (id est Eusebium) cum Astensi nostro Brunone in hac litterarum luce confudit; idque cum de ecclesiasticis scriptoribus opus conscriberet pag. 57 adeoque ipse quoque Brunonem Astensem, Eusebium effecit? Utinam vera esset conjectatio isthaec mea! [Col. 0044A] nam explicari aliud posset fortasse difficilius; cur Brunonis Astensis homiliae, quae ex hoc commentario exstitere, ut inferius dicemus ascriptae tandiu fuerint Eusebio Emiseno? Nihil enim videri poterit credibilius, quam cum Brunonis nostri istiusmodi opuscula ferrent Eusebii nomen, atque eruditulus nescio quis vellet Eusebium unum e pluribus ad quem ea pertinerent, definire; ad Emisenum se convertisse, de quo nosset Hieronymum in catal. cap. 91, et ex eo Honorium Augustodunensem perhibere, esse ejus »in Evangelia homilias breves et plurimas.« Sed haec conjecturarum quarumlibet loco haberi volo, ut non sim eis qui contradicant, atque ista non probent, valde repugnaturus.

Ut ad Brunonem Astensem, id est commentarii hujus scriptorem revertar; nolo hic a me exspectari, ut qualis quantusque vir ille fuerit, qua integritate morum, qua sanctitate vitae, qua doctrina et eloquentia, quibus muneribus, difficillimis temporibus pro Ecclesia functus, ornatusque summis honoribus, [Col. 0044B] et laudum praeconiis, longa oratione exponam. Sunt enim qui hoc faciunt, et de rebus ejus gestis, laudibusque narrant, omnino multi; quos in Historia rei litterariae ord. S. Benedicti, part. III, pag. 130« recensuit Magnoaldus Ziegelbaver. quorum quidem aliqui ipsam Brunonis aetatem ferme attingunt, Leo Ostiensis, et Petrus Diaconus; alii nemini possunt esse ignoti, Baronii Martyrologium d. 18 Jul., Ferdinandus Ughellus, Raphael Sopranus, M. Ant. Scipio, Hippolytus Maraccius, Philippus Labbeus, Augustinus Oldoinus, Jo. Albertus Fabricius. Hos ille omnes nominat. Nominare etiam plures poterat ac debebat, in primis Baronii Annales ad an. 1104, 1105, 1107, 1108, 1111, 1116, Pagium ad an. 1125, a quo num. 14 dicitur pietate et doctrina clarissimus, Fleury ad an. 1079, »qui doctum monachum« eum vocat: eos vero qui scriptores ecclesiasticos recensuerunt proferre poterat, praeter eos quos nominavit, plurimos alios, Possevinum [Col. 0044C] App., tom. I, p. 253, Caveum, Oudinum, Combelisium quoque tom. I, Bibl. Conc. Quis vero de Brunone hoc nostro luculentius egerat, aut Benedictinorum Annalium conditoribus Mabillonio et Martene »tom. V et VI, etc.;« aut Solerio Bollandiano ad d. 18 Jul. Ut omittam monasticae Historiae et Benedictinae scriptores alios Gabrielem Bucelinum, Arnoldum Wion, etc. Nam. quod Jo. Baptistam comitem Mazzucchellum ignoraverit, accuratum plane scriptorem, quique de Brunone ejusque scriptis diligentissime disseruit vol. II, part. IV, pag. 227,« tempori hujus recentiori, non negligentiae ejus alicui ascripti debet.

Ne tamen de Brunone nihil omnino dicam; proferre hic placet quae brevissime de eo Mabillonius in summam veluti redegit ad an. 1079: »In Liguriae, inquit, Provinciae villa Soleria natus est Andraea et Villa parentibus. In S. Perpetui monasterio dioecesis Astensis educatus, dein studiorum causa Bononiam [Col. 0044D] se contulit, postea Senas, ubi inter canonicos ab episcopo et canonicis majoris ecclesiae cooptatus est. Inde Romam profectus a Petro Igneo episcopo Albanensi acceptus hospitio, cum Romana illa synodus haberetur, contra Berengarium una cum Alberico disputavit: paulo post a Gregorio VII factus episcopus Signiensis, ac demum, abdicato episcopatu, monachus Casinensis.« Haec Mabillonius ex anonymo Vitae scriptore, cui fidem haberi magis quam Petro Diacono censuit; quod item Solerius statuit, contra quam placuit Philippo Malabaulae. Atque illa omnia ad annum quem dixi 1079, recensuit. Nam revocatum e monasterio Brunonem a Paschali II, legatum apostolicae sedis missum in Gallias; creditas eidem legationes alias, et cum Signiensem Ecclesiam iterum regeret, obiisse, iidem Annalium Benedictinorum auctores postea narrant. mortuum autem volunt non ann. 1125, ut Ughellus asseruerat Angelus de Nuce, Pagius aliique, sed biennio ante, ex anonymo [Col. 0045A] Vitae scriptore; cum quo idem sentiunt Solerius, Dupinius, illustriss. Mansi ad an. Baron. 1125. Fuisse Brunonem in cardinalium collegium cooptatum, sunt qui affirmarunt, idoneo tamen teste non prolato. Proferam ego quod in Collectione Martene Veter. mon., tom. I, col. 556 in veteri charta legitur; ubi scilicet nomina haec subscripta inveniuntur Dobertus Pisanus, Joannes Portuensis, Bruno Signensis cardinalis. Si chartae huic fides adhiberi tuto posse censeatur (quidni vero fiat?) caeteris Brunonis nostri laudibus atque ornamentis, hoc quoque adjungatur.

Quanquam ea hominis censenda sunt ornamenta maxima atque amplissima; primum quae ex ejus pie sancteque factis oriuntur (de his vero Brunonis modo diximus), deinde quae ex doctrinae monumentis conficiuntur, ad Ecclesiae praesidium et Christianorum utilitatem elaboratis. De his nunc Brunonis nostri dicemus. Quanquam, cum ejusdem scripta diligenter recensuerint et laudaverint etiam multi, [Col. 0045B] Petrus Diaconus, et anonymus Vitae scriptor, D. Aloysius Squadronus, Maurus Marchesius atque in primis illustriss. Mazzucchellus; ne actum agam, omissis caeteris, in commentario hoc nostro duntaxat immorabor. Atque eum quidem, praeter Romani collegii bibliothecam ex qua proferimus, exstare in Taurinensi regia, antea narravimus. Est etiam in regia Parisiensis cod. 2510, teste cl. Mazzucchello, qui nominat inter ejus monumenta »Expositionem in IV Evangelia.« In Parisiensi bibliotheca S. Victoris, praeter commentarios Brunonis, alios asservari perhibet Jacobus le Long, hunc »in IV Evangelia.« Et quoniam ex hoc commentario sermones excepti sunt sive homiliae Brunonis, dicemus de his quoque, in codice nimirum archivi basilicae S. Petri inventos esse a Montfauconio, et hoc nominari in Biblioth. biblioth. pag. 156, eorum quoque nonnullos in bibliotheca Parisiensi regia pag. 748, et in Ambrosiana pag. 511, recenset etiam Brunonis [Col. 0045C] »homilias in Evangelia totius anni« inter codices bibliothecae Casinensis ibid., pag. 218 in codice saeculi XI atque etiam pag. 223, in aliud ejusdem bibliothecae, cujus aetatem non ascribit.

De commentarii hujus praestantia atque utilitate si magnificentius aliquid dicam, vereor ne rerum venalium institores imitari videar, qui merces suas ut dividant, magnificentissimis verbis solent ornare atque extollere. Habeo tamen quem mihi vadem adsciscam, et commentarii hujus praestantiae luculentissimum testem nominem, rerum harum peritissimum aestimatorem, Lucensem olim archiepiscopum illustriss. Mansi; ad biblioth. med. aev. Fabric., tom. I, pag. 288, de Taurinensi cod. quem diximus, et Brunonis commentario loquens: »Clarissimus, inquit, Josephus Pasinus bibliothecae illius moderator dudum per litteras mihi significavit, de opere illo edendo consilium agitare: quod ut praestet vir [Col. 0045D] doctissimus, communi omnium eruditorum prece rogo atque obtestor.« Incesseret credo laetitiis omnibus vir doctus, si quod summis votis expetiverat consecutum se et perfectum esse videre potuisset. Et perfecto non debet ab erudito et Christiano homine non magnopere probari, veterum Patrum scripta, quibus divini praesertim libri explicantur, iique (quod A. noster facit) hominum mores ad omnem sanctitatem informantur, non afferri foras, et tradi Christianorum manibus, quibus et illi proficiant, et traditionis ampliora exstent testimonia, in libris maxime episcoporum. Hi enim non fidem duntaxat suam, sed Ecclesiae cui praesident testimonium perhibent; ex singularibus vero Ecclesiis conflatur illa, quae est catholicae Ecclesiae atque universalis traditio; qua fidei nostrae, praeter verbum scriptum, altera depositi pars continetur.

His tamen omissis, sunt huic commentario laudes propriae et suae. Multos esse commentarios a veteribus [Col. 0046A] in Evangelia conscriptos, quorum indicem le Long aliique confecere, nemo ignorat; non vereor tamen affirmare, inter excellentiores et praestantiores locum huic nostro deberi. Tanta est in summa brevitate magna sententiarum et rerum comprehensio, cum eruditione non vulgari conjuncta; eaque omnia ad mores instituendos, et omnem vitae sanctitatem edocendam adhibita; ut summam Christianae doctrinae peritissime confectam hoc commentario habere se unusquisque laetari possit. Nec vero novis sive interpretationibus efferendis, sive sententiis cudendis scriptor hic allaborat, sed antiquiorum Patrum floribus veluti decerpendis, probatissimis scilicet explicationibus, institutionibus, documentis, effatis, ut nihil aliud voluisse videatur, quam qui commentarium suum legeret, quae in aliis omnibus utilia et praeclara inveniuntur, ea haberet in suo. Ita quae ab aliis adnotata egregie fuerant huc ipse transfert; uberius dicta contrahit ipse, aut si obscurius aliquanto et breviter allata, ea diducit atque [Col. 0046B] exornat: Si qua occurrunt Evangeliorum difficilia loca, non modo non praeterit, sed perspicue solideque explanat; concordiam inter evangelistas ubique constituit; ordinem rerum narratarum sive ab ipsis servatum sive neglectum observat; Hebraea interpretatur, divinorum aliorum librorum loca, his quae in manibus habet, comparat, atque exponit: denique nihil eorum quae in docto et erudito interprete postulantur, in eo desiderabis. Animadvertam tantummodo, cum saepissime Veteris et Novi Testamenti loca alleget, etsi constat eum Vulgatae perpetuo adhaerere, commutare tamen voculas quandoque nonnullas, vel quod memoriae suae nimium confideret, vel quod sensa afferre contentus, verba neglexerit. Id in Patribus aliis esse frequentissimum, qui in illis tractandis sunt aliquantum versati, plane norunt. Nam quod cl. Ansaldus aliud statuit, vultque esse codicum diversorum ipsas lectiones; nescio an toto illo libro suo De autenth. sacr. Script. apud ss. [Col. 0046C] PP. lectionib. effecerit, persuaseritque viris doctis.

Est etiam ex hoc commentario eximius quidam et praecipuus fructus; ut evellatur penitus ex hominum animis illa opinio, quae a multis aetatibus altius insiderat; fuisse Eusebium quemdam Emisenum, laudabilem Ecclesiae doctorem, et catholicum episcopum; cui homiliae multae, quae in explicandis Evangelii locis versantur, debeantur: ita ut duos facere oporteat Eusebios Emisenos, eosque episcopos; et praeter Arianum improbum et perditum hominem, Catholicum alium, probum, doctum, pietatis virtutumque omnium praeclarum institutorem. Cum iste Catholicus diu quaesitus esset, neque in tota antiquitate inventus; exstitit nescio quis repente in scenam veluti inductus Eusebius Gallicanus; quem hominem nemo vidit unquam, nemo audiendo novit, nec cujus aut quis esset, fuit ullus qui demonstraret. Et tamen in bibliothecam PP. quae edita Lugduni [Col. 0046D] est, tomo VI irrepere fabulosus homo potuit. Magnae quidem gratiae habendae Mauro marchesio, viro erudito et Casinensi monacho, qui cum in Casinensis bibliothecae codd. homilias illas invenisset, ascripto Brunonis nostri nomine, fabulam totam detegere visus est, eliminandumque decrevit e Patrum catholicorum choro Eusebium utrumque, Emisenum et Gallicanum. Confecta tamen hactenus res dici non poterat. Quoties enim codex unus vel alter titulo suo fallit? Et domestici etiam testes recipi facile ab hominibus, licet aequis prudentibusque, non solent. Additur: In homiliis ipsis aliquid quandoque occurrere, quod suspicionem aliquam injicere de illis poterat; utrum post auctorem suum consarcinator aliquis manum illis intulisset. Nam et in alia excurrunt quae ad illius diei evangelicam lectionem nullo modo pertinent; et quae in textu evangelistae sequuntur, nec in ecclesia eo die lecta fuerant, subjiciuntur. Nunc plane res perspecta [Col. 0047A] atque cognita haberi debet, quando, unde ortum homiliae habuerint diserte apparet, easque praeter Casinenses codices, asserunt Brunoni quotquot exstant horum commentariorum codd. mss, insignes et probati; Parisienses, Taurinensis, Romanus.

Atque id quod de homiliis dixi ex commentario hoc desumptis non ita plane intelligi volo, quasi commentarius nihil plus habeat, quam quod homiliis illis continetur. Si ita esset, non tamen in illo edendo labor atque opera improbari omnino posset. Nam rem, ut dixi, de auctore homiliarum satis luculenter manifesto argumento confirmaret; et contextus commentarii totus, isque ordine Evangelii confectus, majorem quamdam lucem et legentibus sacros libros utilitatem afferret: cum homiliae divulsum et perturbatum, pro dierum scilicet ratione quibus in ecclesia legitur, repraesentent: Verum qui hanc in animum opinionem induceret, unum idemque opus quod commentarii nomine nunc vulgatur, [Col. 0047B] antea homiliarum titulo oditum esse, ne is egregie falleretur. Est quidem commentarii pars non exigua in homilias conflata atque transfusa, prout pars Evangelii illa legi in ecclesiis consuevit. Sed praeterquam quod nonnulla in commentario desunt, quae vel convenientiae cujusdam causa, vel ut audientium e plebe ingenio serviatur, adduntur in homiliis; abundat ille sane quam plurimis, id est explicationibus Evangeliorum, quae in ecclesiasticis lectionibus locum nullum invenerunt. Sed nihil necesse est id persequi pluribus; quando commentarii unaquaeque pars, quae est in homilias translata, ut lector admoneatur, adnotata est; et sine hac adnotatione multae invenientur Commentario vero jam ab auctore conscripto perfectoque, indidem homilias suas auctorem decerpsisse, idem ipse est testis: qui in homilia »Dominicae I post Epiphaniam,« ad illud: »Et tertia die nuptiae factae sunt in Cana Galilaeae,« cum priora verba exponere vellet: »Die tertia, inquit, evangelista factas fuisse narrat: quod qualiter [Col. 0047C] ad litteram intelligendum sit, in illo commentario exposuimus, de quo ista assumpta sunt.«

Non autem id primum ab auctore factum, neque hoc novum esse, ut qui sermones haberent ad populum, ex aliis ipsorum operibus istos mutuarentur, facile sibi persuadebunt, qui animadvertant, in Augustino aliisque Patribus multas homiliarum partes, iisdem sententiis, verbis etiam constare ipsis, quae in aliis elaboratissimis eorum operibus inveniuntur: quod quidem illos fecisse putandum est, vel ut labori non utique necessario parcerent, vel quod illa commodius nunc quam factus fuerat, dici posse diffiderent; vel id fiebat harum homiliarum et sermonum frequentia, qua ad meditandum cogitandumque tempus nullum suppetebat. De frequentia hac concionum, quoniam fuse disseruere alii, praesertim Bernardinus Ferrarius De rit. sacr. concion. c. 18, et auctor Originum ecclesiasticarum vir heterodoxus, sed sane pereruditus tom. VI, lib. XIV, [Col. 0047D] cap. 4, § 6, 7, etc., non est a me hoc loco agendum. Erat quidem antiquioribus temporibus minus id necessarium, quando commentarios ipsos in libros divinos et Tractatus (unde sermonibus Tractatuum nomen, et Tractatorum illos habentibus) praelegebant populo, vel memoriter scriptores pronuntiabant: nam utroque modo rem peractam, ii quos modo laudavi viri eruditi docuerunt. Posterioribus tamen aetatibus id fieri oportuit, ut, ex confectis jam commentariis, et fortasse sepositis ad hujusmodi negotium, homilias suas episcopi describerent, vigilatosque labores ad ex temporalem operam perficiendam adhiberent. Quod si non tales essent qui suis uti possent, alia doctorum sive minus occupatorum hominum sibi in subsidium advocabant. Hinc Gennadii illud in lib. De illustr. eccl. scriptor. c. 57 de Cyrille: »Cyrillus Alexandrinae ecclesiae episcopus homilias composuit plurimas, quae ad [Col. 0048A] declamandum a Graecis episcopis memoriae commendantur:« et Salviani quoque commemorant cap. 67, homilias episcopis factas multas:« quod etiam Honorius in lib. De luminarib. Eccles., cap. 67, iisdem ferme verbis habet. De oratione quadam ab Isidoro Pelusiota scripta, pronuntiata vero a Dorotheo, constat ex illius lib. VII, epist. 382. Idem de Ennodio Sirmondus observavit; scripsisse eum scilicet quod Honoratus Novariae episcopus diceret; atque aliud composuisse, et Stephano vicario dedisse coram Maximo episcopo pronuntiandum; unde harum scriptionum tituli illi: »Dictio missa Honorato episcopo Novariensi in dedicatione basilicae apostolorum: dictio data Stephano V. S. vicario dicenda Maximo episcopo.« Cum viri docti, quorum opera uti liceret, non ubique aut omni tempore praesto essent, ad vulgata antiquiorum opera confugiendum fuit; quae saepius interpolabant, pannis veluti assutis ex variorum scriptorum libris, aut etiam [Col. 0048B] de suo aliquid intermiscentes; quo saepe ex bonis deteriora facta, partes male compactae, inaequali stylo, nec satis aptis sententiis. Hinc exstitit sermonum infinita illa seges (colluviem pene dixeram), quae nullius veteris auctoris stylum redolet, et tamen multa habet ex antiquorum effatis atque sententiis; unde ampla sane materies data est recentioribus criticis, cui potissimum sermo aliquis ascribi debeat, conquirendi, et in auctoribus inveniendis mira facta dissentio et digladiatio. Satis est Augustinianorum sermonum Appendicem quam vocant, in manus sumere, ut hoc quod dico, abunde constet. Commodius profecto sibi, et veterum etiam operibus consulere, qui ex uno auctore aliquo decerpere voluerunt, quod dicerent: unde illi Ambrosiani sermones; qui, si Maurino editori auscultemus, ab Ambrosio nunquam sunt habiti; et ex Ambrosii tamen operibus compacti omnes: aliorum quoque alii qui simili pacto tessellatum opus quoddam exhibent antiquioris scriptoris, quem nec ad populum [Col. 0048C] dixisse unquam, nec si diceret, hac rerum sive verborum consarcinatione dicturum aestimare facile possumus. Quaesitum est huic incommodo paratumque remedium, inventis compositisque quae dicunt Homiliariis; quibus nimirum praeclarissimi antiquorum sermones, per dies anni festos et solemnes distributi continerentur. Habemus nunc Pauli Diaconi nomine vulgatissimum notissimumque Homiliarium cum praefixa Pauli epistola, ex qua constat, Caroli M. jussu perfectum opus illud, sive ut ego censeo, instauratum ac renovatum. Nam antiquius Paulo exstitisse Homiliarium, ex codicibus Paulo antiquioribus omnino constat, quorum unum in bibliotheca Casinensi vidit recensuitque in bibliotheca bibliothecarum Montfauconius: nec dubitandum est alios alicubi esse codices qui illud repraesentent. Profecto eorum unum eumque praeclarissimum ego quidem vidi, et pro lubito inspiciendum tractandumque apud me habui (quae ejus est humanitas [Col. 0048D] et in litterarum studiosos homines indulgentia et largitas) ex eminentissimi card. Francisci Xaverii de Zelada opulentissima selectissimaque bibliotheca. Antiquioris ejus aetatis certissimum indicium est, quod anni circulus, non ut in illo Pauli et recentioribus ecclesiasticis libris, initium capit a Dominica I Adventus, sed ab ipso die J. C. natali, quemadmodum in Gelasiano Sacramentario et antiquioribus libris alii factum videmus. Hujus tamen eadem labes est, quae Homiliarii Pauli; ut Patrum nomine illorum homilias inscribat, quae eorum non sunt, et in Patrum Appendicibus eruditis criticis rejectae leguntur. Hoc vero ex illo et ex Pauli Homiliario adjumenti capimus, ad ea quae dicta sunt confirmanda, quod ex commentariis ipsis Patrum, ex epistolis quoque illorum sermones excerptos fuisse videmus; ut esset, quod unoquoque solemni die vel ab episcopis pronuntiaretur, vel ad populum praelegeretur. Redimus [Col. 0049A] ad Brunonem nostrum; dicimusque nemini mirum accidere debere; ex commentariis illum suis descripsisse homilias, verborum saepius nullo immutato; ut utroque modo operis magna pars, et homiliarum et commentarii nomine exhiberi potuerit, et exhibitum a me sit.

Atque hactenus quidem de commentarii nostri praestantia dicere pluribus verbis oportuit, ut quale illud esset, omnibus constaret. Nec tamen sum omnia exsecutus. Nam erunt profecto qui detrahendum illi putent, quod magnus in eo sit allegoricarum et mysticarum interpretationum et explicationum numerus; ad immortalem vitam quae futura est, ad Christianorum Ecclesiam, et veterem Judaici populi Synagogam; ad Ecclesiarum rectores episcopos; vitia vero damnanda, virtutes castosque mores laudandos, pleraque vel omnia pene referantur, ut in his veluti auctor habitare, in litterali quem vocant sensu explicando vix hospitari videatur. Sed primo quidem, ut dixi, litteralem sensum hujusmodi, quando [Col. 0049B] non ita planus apertusque est, ut intelligi ab auditoribus nemine docente non possit, Bruno et quidem luculenter exponit. Deinde explicationes alias illas quae intentae a Spiritu sancto nequaquam videntur, sed ab auctoribus illis de suo veluti penu depromptae, qui damnandas et rejiciendas putant, considerasse oportet, quid improbent, et quos sibi auctores condemnandos, repellendosque sumant. Sunt enim explicationes eaedem in Patrum scriptis frequentissimae; ut si demptas eas ex eorum scriptis velis, peritura hujusmodi sint opera ferme tota. Neque ego Gregorium, aut Bedam dico duntaxat; quos notum est istis plurimum delectari; aut ex antiquioribus Origenem, quem scimus de allegoriarum nimia frequentia, neglecto litterali sensu, crimen sustinuisse; sed omnium sententia et vocibus probatissimos laudatissimosque antiquos PP. Hilarium, Ambrosium, Hieronymum, Chrysostomum, Augustinum. Quam saepe has in commentariis divinorum librorum consectentur, [Col. 0049C] credo ego, ex adjectis a me notulis aliquibus facile cuicunque constabit. Sed causa cur ita fecerint, explicanda a me est, quod nesciam, an ab ullo sit perspicue et graviter explicata. Ac prima quidem, eaque facilis cogitatu; ut austeriora, quae videntur delicatis hominibus, et evangelicae doctrinae insuetis praecepta morum, sapore veluti quodam non illiberali condirent; nutrices imitati, de quibus vetus poeta ille non male animadvertit, cum amarum aliquid propinant infantibus, melle solere vasis oras illinere, ut hac quasi fraude decepti, quod nollent sorbeant non inviti. Sed est deinde penitior causa alia, ex veteribus Christianorum institutis, ex quibus omnino arbitror, istam tantam allegoricarum et mysticarum explicationum copiam in Patrum scripta permanasse. Erat enim a primis usque temporibus tantus in divinos libros Christianorum amor atque studium; quod, ut a profanis ethnicorum praesertim scriptis illos arceret, studiose fovebatur [Col. 0049D] ab antiquis doctoribus ut illos ferme unos legere, solos audire atque ediscere Christiani homines vellent, caeteros ferme rejicerent et aspernarentur. Atque hinc scholae ad quas erudiendi juvenes mittebantur, nihil aliud quam divinos libros resonabant, et divinorum librorum explicationem. Quod de veteri illa et celebri Alexandrinorum schola Eusebius testatur lib. V, H. E, cap. 10, scribens: »Per idem tempus fidelium scholae praeerat vir doctrinae causa celeberrimus, nomine Pantaenus: quippe jam inde a priscis temporibus sacrarum litterarum schola in ea civitate fuerat instituta: quae quidem nostra adhuc aetate perseverat, et ab hominibus tum eloquentia, tum divinarum litterarum studio instructissimis obtineri dicitur.« Antiquissimarum scholarum illarum et magistrorum hujusmodi vestigia sunt, quae inferioribus aetatibus munera in Ecclesia Cpna a Codino Curopalata recensentur »Quinar. I, doctor Psalterii, doctor Evangelii; doctor Apostoli.« Neque [Col. 0050A] alias etiam fuisse Romae scholas in patriarchio Lateranensi constitutas, ex Anastasio in rebus gestis pontificum narrandis, colligere facile possumus. Quod si illa quae Cpi officia perhiberi diximus, non de scholis interpretari velis, sed cum Gretzero de orationibus ad populum habitis, et officii quod hic »concionatoris« vocat; per me licet. Nam id ego volebam. Si nihil in scholis Christiani homines aliud docebantur, quam sacras divinasque litteras; neque aliud in ecclesiis quoque, et sacris eorum conventibus ab Episcopis sive aliis e clero dicentibus audiri debuisse. »Hinc perspicis, scribit ad Codini illum locum Vir doctus Jacobus Goar, cur sanctorum Patrum quaedam homiliae in Evangelia, aliae in Psalmos, in Apostolum nonnullae.« Adde alias in Genesim, in Pentateuchum totum, in propheticos libros, quales nunc quoque exstant in Basilii, Chrysostomi, Nysseni, Augustini libris homiliae et tractatus. Nam, ut superius innuimus, et diserte scribit Augustinus epist. 224, »tractatus populares suos appellans: [Col. 0050B] quos, ait, Graeci homilias vocant.« Cum ergo id multis aetatibus tulerit Christianorum oratorum disciplina, ut sermones illorum et homiliae sive tractatus in explicatione ferme omnes sacrorum librorum versarentur, et eoram opificibus caeterisque de vulgi faece hominibus dicendum esset; quid, rogo, ut illi dicentibus sibi attenderent, ut fructum aliquem caperent, nec taedio affecti loquenter desererent, faciendum fuerat nisi ad istas veluti paraeneses delabi quas nemo non intelligeret; atque haec veluti diverticula quaerere ad mores informandos, ad vitia vituperanda, virtutumque amorem quod maxime volebant, instillandum opportunissima, allegoricarum et mysticarum interpretationum? Somniculosis profecto auditoribus suis usi illi essent, si dies illos quibus conditum esse mundum Moyses docet, aut Isaiam, aut quemlibet ex prophetis interpretantes, rem ad vivum resecarent, ut commentatores nunc eruditi faciunt; quorum etiam multos, ne libri eorum [Col. 0050C] negligantur, eadem illa intermiscere et illigare frequenter videmus. Egregie Nyssenus init, Hexaemer. iis respondens, qui sublimia quaedam quod praeteriisset, Basilium fratrem culpabant; »Hi mihi non videntur, ait, propositum Patris nostri doctrinae finem intueri, qui in frequentissima ecclesia, populum frequentissimum alloquens, pro audientium intelligentia sermonem moderabatur. In tanta enim multitudine, licet essent nonnulli qui altiores etiam disputationes intelligerent, plurimi tamen doctrinae subtilitatem non capiebant, utpote homines imperiti, atque opifices, et negotiis vilibus occupati, et mulieres in ejusmodi disciplinis minime exercitatae, et puerorum turba, aetateque provecti senes; qui omnes oratione facili instituendi recreandique erant. Quanquam fatendum est illud quoque, non rudiorum duntaxat hominum gratia, sed eruditorum quoque, et plane doctorum atque ingeniosorum hominum id esse factitatum; quibus ista, si judicio et subtilitate [Col. 0050D] quadam non ineleganti fiant, displicere non solent; imo multum etiam vehementerque probari. Cum enim quod ingenii opus est maximum, id valde delectet, res quae dissitae inter se videntur planeque aliae ab aliis remotae, admoveri propius, et cognitionem quam intercedere inter eas non videbamus, doceri et demonstrari; hoc prorsus in mysticis illis et allegoricis interpretationibus, id est rerum plane diversarum et longe positarum, ad sacrarum litterarum loca aptandis accomodandisque, evenit. Atque homines ingeniosos hujusmodi et doctos, qui istis delectarentur, attingere Bruno videri potest in commentario suo ad Joannem, num. 5, id est in homilia Dominicae I post Epiphaniam, ubi explicans evangelicum illud de aqua in vinum commutata, atque hoc oblato architriclino qui omnium optimum judicavit, et architriclinum intellectum allegorice explicavit; subdit: Huic Ecclesiae ministri sanctarum Scripturarum vinum quotidie offerunt; quod ille bibens, [Col. 0051A] quamvis nesciat unde sit, tamen admiratur et laudat. Quando enim hic in ecclesiis recitantur, nulli alii dant saporem, nisi his qui ea intelligunt. Merito igitur hoc vinum architriclino ferre Dominus jussit, quatenus et nos majora intelligentibus demus vinum, non intelligentibus vero aquam offeramus. Qui enim bene intelligunt litteram venerantur et spiritum. . . qui vero minoris intelligentiae sunt aquam bibant, et Scripturarum planissima audiant.« Ingeniosos ergo et eruditos homines appellat hoc loco Bruno, cum majora intelligentes describit, seu potius qui divinarum rerum contemplationi assueti, et rerum spiritus periti, mystica ista in deliciis habeant, caeteros vero, et si ingeniosos et doctos, non item; de quibus postremis Apostolus quoque ait: »Carnalis homo non percipit ea quae Spiritus sunt.« Ex his ergo colligitur nonnisi injuria posse auct. nostrum de multitudine et frequentia allegoricarum et mysticarum interpretationem culpari.

[Col. 0051B] Restat ut de editione loquar Commentarii nimirum hujus. Nam de auctoris nostri operum aliorum editione, neque ad nos disserere pertinet; et occupata sunt quae dici possent a viris doctis, praesertim a cl. Mazzucchello omnia: nisi unum fortasse quod praeteriisse illos videtur; de homiliis LVI diversis a nostris, quae tamen primae Eusebii Emiseni nomine vulgatae sunt; Parisiis scilicet an. 1547, per Nicolaum Divitem opera Jo. Gagnaei theologi; in qua editione lectorem bibliopola alloquitur: »Ne tibi fucum fieri putes,« etc.; et ad extremum: »Tu interim, optime lector, hocce praeclaro D. Joan. Gagnaei dono fruere, et illi bene precare;« epistolae vero huic subjicitur quod de Eusebio Emiseno Trithemius habet. Haec de editione illa adnotavi; quod cum eam non vidisset, qui omnia quasi se vidisse gloriatur, Casimirus Oudinus, vir apostata, permiscuit plurima, et castigare voluit nonnulla quae ipsa erant erroris omnis expertia; cum interea multa ipse reprehendenda [Col. 0051C] scriberet; atque illud praesertim tom. I, col. 394. Joannem Gagnaeium an. 1575 nomine Eusebii Emiseni evulgasse has homilias, nec earum priorem editionem ullam agnovisse. Etenim qui fieri potuit ut ignoraret, quam ipse triginta ferme ante annos cura et diligentia sua faciendam curaverat? Adeo prudentem esse oportet et cautum circumspicientemque omnia, qui virum quemvis doctum reprehendere et damnare aggrediatur.

Ut nunc de editione Comment. hoc nostri dicam; [Col. 0052A] si ullum ex codice quem superius indicavi, fide qua par est summa diligentiaque descripsissem, si ita descriptum emisissem in lucem, atque aetatem codicis duntaxat, et locum quo servaretur, ut feci adnotassem; nihilque addidissem aliud; quid erat in quo aut reprehendendus viderer, aut quod exigi a me praeterea jure posset, videretur? Hoc enim video, nec quidquam aliud fecisse summos viros qui in isto studiorum genere magna cum eruditorum laude versati sunt, atque adhuc versantur. Dicam tamen quod sentio. Etsi operae et labori meo hac ratione parcerem, mihimet tamen nunquam plane satisfecissem, aut satis consultum auctoris famae aut lectoris utilitati putassem, in eo scriptore scilicet, qui illas, quas dixi explicationes, saepe persequitur, atque aliquas quandoque affert, auribus plerorumque hominum novas et insuetas; ut a recta linea discedere, et ingenio suo nimium indulgere facile existimaretur: quod est longe secus. Nullam enim ferme [Col. 0052B] illarum explicationum auctor depromit, quam non ex antiquiorum arculis in quibus velut reconditae habebantur mutuo acceperit; et non illud maluerit, celebriorum veterum commentariorum vestigiis ac quasi orbitae semper insistere. Ergo hunc mihi sumpsi laborem, ut fontes, unde eas hauserit, aperirem, vetustiorum interpretum similia loca describerem, aut saltem indicarem: quod quidem et in laudem cedere potest Brunonis; nihil ferme attulisse ad Evangeliorum explicationem, quod ex myrotheciis probatissimorum Patrum desumptum non sit; et studioso etiam lectori utilitatem simul et delectationem afferre; in uno scriptore multorum cogitata et vigilata antiquiorum studia recognoscere atque obtinere. Quanti id steterit, malo in aliorum judicio ponere, quam narrando explicare. Reliquum est ut si quid a me non inopportune adnotatum lector cognoverit; si hisce in studiis praeclarissimis sanctissimisque commodi aliquid perceperit; si dedique in Commentario hoc edendo, non inutilem operam et infructuosam [Col. 0052C] positam judicaverit, et evangelicorum librorum explicationem, ad fovendam pietatem, et ad Christianam disciplinam cognoscendam servandamque nonnihil esse profectum; gratiae habeantur optime merito cardinali Francisco Xaverio de Zelada, per quem effectum est ut et liber hic diutius in tenebris et bibliothecae hujus Athenaei forulis ne lateret, et elegantissimis formis, nulla sumptuum exceptione facta, excuderetur.




[Col. 0051]
APPENDIX.
[Col. 0051]

[Col. 0051D] Prodiit in litterario folio Florentino, inscripto Annali Ecclesiastici, sub die 20 mensis Maii, an. proxime elapso, censura quaedam, comiter tamen blandeque scripta circa gratiam et liberum arbitrium, de quibus egi in tertio prolegomeno Opp. S. Brunonis Astensis, quorum primum volumen eodem anno in lucem emiseram. Quod mecum auctores multa usi sint urbanitate, editionemque meam commendarint, eorum dilectioni referam, qui adhuc meminerint quotannis in informanda ad pietatem et litteras Florentina juventute operam impenderim, nonnullaque opuscula de rebus theologicis ipsis accepta publicaverim. Hujusmodi ergo animi benevolentis significationem cum plurimi faciam, eisque gratias quamplurimas agam, eos rogo ut libenter complectantur animadversiones aliquas super dubia et objecta mihi proposita, quas ut exararem, non contentionis aestus, sed veritatis amor me adduxit.

Primo igitur loco exoptant censores mei ut cum [Col. 0052D] pag. XXXV (col. 58), definierim liberum arbitrium post Adae peccatum: facultatem indifferentiae activae quae in quamcunque partem velit, se convertere possit; potius dixissem: facultatem esse ad opposita.

Resp. 1. Facultatem, seu indifferentiam ad opposita, juxta aliquos, ut Bartholomaeum Camerarium, non esse necessariam ad liberum arbitrium constituendum, sed satis constituti homines liberos a libertate, qua in electione suarum actionum gaudent. Placuit etiam aliis theologis definire liberum arbitrium: activam facultatem ad opposita sui ipsius ex judicio rationis determinativam; quae verba in meam recidunt definitionem: Vid. dissert. Ludov. Habert pag. 21 De grat. et lib. arbitr. Definitum fuit etiam liberum arbitrium: potentia ad agendum ex cognitione intellectus. Vid. tom. II Complex. Augustinian. lib. III, cap. 3, pag. 497.

Resp. 2. Definitionem meam caeteris praetuli, quod apertius Ecclesiae doctrinae consentanea mihi visa est. Innititur enim canon. 5 et 6. sess VI concilii [Col. 0053A] Tridentini, qui sic habentur: »Si quis liberum hominis arbitrium post Adae peccatum amissum et exstinctum esse dixerit, aut rem esse de solo titulo, imo titulum sine re, figmentum denique a Satana invectum in Ecclesiam; anathema sit.« Alter: »Si quis dixerit non esse in potestate hominis vias suas malas facere, sed mala opera; ita ut bona Deum operari, non permissive solum, sed per se adeo ut sit proprium ejus opus, non minus proditio Judae, quam vocatio Pauli; anathema sit.« Cum igitur dixerim liberum arbitrium esse facultatem indifferentiae activae, Lutheranorum errori occurrere volui, docentium hominis arbitrium, post Adae peccatum, omni actione propria destitutum, mereque passive se haberi. Quod autem addiderim: in quamcunque partem velit, se convertere possit, eorumdem haereticorum blasphemiam refellendam duxi, qui Deum peccati auctorem faciunt; cumque homini libertatem adimant, merendi et demerendi ei facultatem [Col. 0053B] inficiuntur. Est etiam contra proposit 27. Michaelis Baii, damnatam a Gregorio XIII: Liberum arbitrium sine gratiae Dei adjutorio non nisi ad peccandum valet; et contra alias Quesnelli similes propositiones.

Ut autem in allegata S. Brunonis expositione in ps. LXIX, diverse posita, ut advertunt censores, pag. 446, ac ut legitur in dicto prolegomeno, confusio tollatur, legant mala pro male; est enim error typographicus.

Objiciunt 2, me pag. XXXVII (col. 61). Brunonis auctoritate abuti; cum ei gratiae sufficientis doctrinam tribuerim.

Resp. Censores meos non ignorare SS. Patrum loca obscuriora, aut parum satis expressa, per alia clariora, apertioribusque verbis exposita, secundum ipsa fore intelligenda. Quare et si concedam S. Brunonem illo in Comment. super verba ps. CXVIII: Adjuva me, et salvus ero, his illustrata: Deus est, qui operatur in nobis et velle, et posse, et sine ejus [Col. 0053C] adjutorio nihil facere possumus, non satis mentem suam aperuisse, ut per ly posse gratiam sufficientem docuisse intelligamus, et per velle gratiam efficacem, respiciendo ad illud apostoli: Deus est, qui operatur in nobis velle et perficere (Philip. II, 13); attamen cum idem S. doctor alibi clarius sufficientem gratiam admiserit, potui sane ejus mentem hac de re cognoscere in loco superius laudato, qui sine contradictione de sufficienti gratia potest intelligi. Ipse enim in eod. Comment. ad ps. XXII et XLIII, quamvis non expresse sufficientem gratiam nuncupet, ejus tamen effectum describit, qui est movere, et praeparare voluntatem ab bonum; sicut de gratia adjuvante et consequente agit in his aliisque locis. At, quaeso, dicant censores cujus generis videtur ipsis gratia illa quam Commentator noster super ps. LXVII sub allegorico nomine pluviae voluntariae et non coactae designavit, de qua dixit, quod sponte datur, et sponte accipitur, quamque Judaei suscipere [Col. 0053D] noluerunt? Efficax gratia nequaquam fuit; cum ejus potenti auxilio conversi fuissent. Ergo gratia sufficiens dicenda est. Hanc, ait S. Bruno, quia Judaei suscipere noluerunt, segregavit Deus haereditati suae [Col. 0054A] [(7) 1Kb] . Praeterea in Comment. ad ps. LXIX agnoscit a Deo magnum adjutorium praestari iis qui malis desideriis resistunt, et ne cadant majora promittit. Ergo parvum sensit adjutorium iis dari qui tentationibus non resistunt et male operantur.

Fateor equidem recentiores theologos de gratia sufficienti apertius locutos fuisse, et quid in verbo posse intelligendum sit explanasse. Audiant doctissimum Thomam Lemos in congreg de Auxiliis satis celebrem, qui tom. IV Panopol., II part., tract. 3, pag. 6, haec habet. »Theologi illud sufficiens vocant auxilium, non per quod datur tantus influxus, quantus requiritur, ut actio sit, sed illud, quod dat sufficientiam, et possibilitatem, ut bene operetur, si velit; ut ex S. P. Augustino dictum est saepe [(8) 1Kb] ; quamvis ut de facto velit, aliud potentius requirat auxilium. Non est igitur de ratione auxilii sufficientis, ut per ipsum detur tantus influxus, quantus requiritur, ut actio fiat; quia hoc auxilium est gratiae [Col. 0054B] efficacis.« Audiant etiam clariss. cardinalem Laurentium Lauria, qui opuscul. III De gratiis actualibus disserens, et admissa a theologis actualis gratiae distinctione, haec docet. »Cum Deus ex sua benignitate praevenit aliquem, sive infidelem excitando, illuminando, inspirando, ut veniat ad fidem; sive fidelem lapsum, ut veniat ad poenitentiam, seu fidelem justum, ut faciat opera praecepti, aut consilii; unum est ipsa passiva excitatio, illuminatio, et inspiratio, quas Deus solus causat in nobis sine nobis, quae recipiuntur in intellectu et voluntate, et isti effectus semper a Deo solo efficiuntur, et sic semper gratia excitans, quoad effectus illuminandi et excitandi est efficax; alterum vero, quod observandum venit, est ipsum opus, de quo fit excitatio, seu illuminatio, seu inspiratio, ut in propositis exemplis, pro infideli, fides: pro baptizato peccatore, poenitentia; pro fideli justo observantia praecepti, vel consilii. Ita appello opera principalia, quia ad haec ordinantur excitationes. Haec autem opera non [Col. 0054C] semper ponuntur in esse ab excitatis.« His addo doctissimum Berti, qui hanc eamdem doctrinam tradit in Vindiciis, dissert. XII, cap. 2, § 2, pag. 215, cap. 8, lib. XIV: »Est ergo, inquit, gratia sufficiens sensu Thomistico et nostro illa quae dat posse et non velle. Et inferius. Fatemur per gratiam sufficientem dari nobis potestatem implendi divina mandata, eamque veram et propriam; sed non taliter validam et expeditam, ut ad ponendum actum non sit necessaria gratia efficax.« Rursus lib. XVII, cap. 3, ait: »Augustinus agnoscit in hoc statu non solum adjutorium quo, sed etiam adjutorium sine quo, sive pure sufficiens.« Videant censores mei caput 3 De efficacia gratiae et gratia sufficiente. Expostul. adversus judicium reverendissimi Languetii archiep. Senon. edit. Liburni an. 1756, pag. 59, etc.

Cum summopere cordi fuerit D. Augustino conciliare gratuitam gratiam Dei cum libero hominis arbitrio, et perscrutando hoc mysterium noverit non [Col. 0054D] eodem modo agere Deum cum homine, sed aliquando per externas motiones, alias per internos impulsus ad se convertere [(9) 1Kb] ; comperit etiam admirabilem Dei sapientiam, qua humanam commiserans infirmitatem, [Col. 0055A] liberum gratuita gratiae largitate adjuvat arbitrium. Admonet enim Deus per auditum evangelicae legis, per exempla fidelium, per portenta et alia exteriora dona, quae plus vel minus vim habent movendi voluntatem ab interna vocatione, delectatione praecepti, et desiderio acquirendae justitiae; quae gratiae Dei agentis sunt opera. Quoties igitur externae dantur suasiones, atque ad eas per Dei adjutorium voluntas inclinatur, tunc fit in ea ad bonum dispositio; cui si major impulsus, et vis divina supervenerit, deliberate virtuti adhaeret, justitiaeque consentit. Ita D. August. De spirit. et lit, cap. 34. Hanc autem docrinam prae oculis habuisse videntur PP. Tridentini, qui ab hujusmodi divinis motionibus fieri in hominibus dispositionem ad justitiam cap. 6 De justificatione asseruerunt. »Disponuntur ad justitiam, dum excitati divina gratia, et adjuti fidem, ex auditu concipientes libere moventur in Deum credentes vera esse, quae divinitus revelata, et promissa sunt.« Quid ergo repugnat si illam gratiam [Col. 0055B] excitantem, sufficientem, vel parvam, aut invalidam, nondum scilicet ad suum plenum effectum perductam appellemus? De utraque disserit S. doctor lib. De grat. et lib. arbitr., cap. 17, ubi in martyribus suspiciendam exhibet robustam, et magnam voluntatem bonam; cum ipsi pro Christo vitam dederint, qua charitate majorem nemo habere potest. Alterius autem charitatis parvae, seu invalidae voluntatis bonae exemplum praebet in Petro: »Ipsam, ait, charitatem apostolus Petrus nondum habuit, quando timore ter Dominum negavit. Timor enim non est in charitate, sicut ait Joannes in epistola sua; sed perfecta charitas foras mittit timorem. Et tunc, quamvis parva et imperfecta, non deerat quando dicebat Domino: Animam meam pro te ponam; putabat enim posse quod se velle sentiebat. Et quis istam parvam dare coeperat, nisi ille qui praeparat voluntatem, et cooperando perlicit quod operando incipit? Quoniam ipse, ut velimus operatur incipiens, [Col. 0055C] qui volentibus cooperatur perficiens.« Impulsum igitur levem, gratiam scilicet parvam, agnovit in Petro Augustinus, cum dixit: Animam meam pro te ponam; impulsum tamen bonum, quo pro Domino vitam ponere asserebat; sed ut de facto poneret, magnam et robustam gratiam nondum habebat. Inconcussum ergo manet apud nos dogma de gratia sufficiente, eamque dicimus piam motionem, seu affectionem inspiratam hominibus, qua eis non quidem totius operis tribuitur exsecutio, sed vera potestas, quamquam non adeo expedita, ut reapse prodeat in actum ultimum, quod non ex defectu gratiae provenit, sed ex ipsa humana voluntate obicem ipsi gratiae opponente. Non enim, aiebat Apostolus, quod volo bonum hoc facio; sed quod nolo malum hoc ago (Rom. VII, 19); rationemque reddit ex oppositione inferioris partis, seu pravae concupiscentiae. Ipsa praecepti notitia in justis illud adimplendi desiderium accendere debet, qui propriam [Col. 0055D] agnoscentes infirmitatem, ex ejus consideratione ad implorandum omnipotentis Dei auxilium moventur [(10) 1Kb] . Quod si inertia, vel prava cupiditate victi Deum deprecare negligant, sibimetipsis imputent, si parvae illi gratiae resistendo, inutilem, et invalidam reddunt. Caeterum quaecunque gratia, sive parva, sive invalida (in sensu explicato) donetur, gratiam dicimus Christi, et gratiam quamvis minimam posse cuilibet resistere cupiditati. Fatemur etiam nullam gratiam, sive parvam sive magnam, ita proponere [Col. 0056A] intellectui verum, voluntatique bonum, ut auferat indifferentem judicii potestatem, et necessario assensum abripiat; et hoc contra secundam Jansenii propositionem ab Innocentio X damnatam: In statu naturae lapsae interiori gratiae nunquam resistitur. Est etiam contra 2, 10, 11, 12, 13, proscriptas a Clemente XI Quesnelli propositiones, quae omnes nullam sub gratia homini libertatem esse affirmant, eique humanam voluntatem resistere posse negant.

Oppositio tertia ita se habet. Si bene agendi potestas non naturalis homini foret, liberum arbitrium exstinctum esset.

Resp. Arbitror censores meos non esse locutos de potestate naturali hominis quoad bona supernaturalia; sed quoniam propositio ipsorum videtur ambigua; propterea velim quisque animadvertat Pelagii errorem fuisse, non esse liberum arbitrium, si Dei indigeat auxilio; quoniam in propria voluntate habet unusquisque, aut facere aliquid, aut non facere: [Col. 0056B] victoriam nostram non esse ex Dei adjutorio, sed ex libero arbitrio. Liceat ergo mihi eis commemorare, quomodo S. doctor haereticum ita delirantem incesserit: »Quid est, inquit, lib. I contra duas epist. Pelag., cap. 2, quod iste libero arbitrio vult bene vivendi tribuere potestatem; cum potestas non detur nisi gratia Dei per Jesum Christum D. N., dicente Evangelio: Quotquot autem receperunt eum, dedit eis potestatem filios Dei fieri?« Idem confirmat cap. 3 ejusdem libri, aiens: »Quae potestas nisi detur a Deo nulla esse potest ex libero arbitrio, quia nec liberum in bono erit; quod liberator non liberaverit; sed in malo liberum habet arbitrium, cui delectationem malitiae vel manifestus error insevit, aut sibi ipse persuasit.« Porro eadem doctrina tribuenda alio ex loco S. Augustini confirmatur, ubi Pelagio exprobrat quod dum naturae integritatem exaltare studet, gratiae beneficio detrahit, atque omnino evacuat. »Quod Dei gratiam sibi [Col. 0056C] agere videtur, ita S. doctor De nat. et grat. cap. 33, n. 39, defendendo naturam, non attendit quod eamdem naturam sanam esse dicendo, medici repellit misericordiam. Non ergo debemus sic laudare Creatorem, ut cogamur, imo convincamur dicere superfluum Salvatorem.«

Neque vero quia in reparatricem Christi gratiam bene agendi refundimus hominis facultatem, libero derogamus arbitrio; nam quidquid est in exordio; et quidquid est in continuatione fidei, totum Dei est; quia homo a Deo motus totum agit, non quidem naturae, sed gratiae viribus, sine quibus nihil supernaturalis boni agere potest. Hujusmodi doctrinam, tanquam fidei dogma, sanxerunt PP. Tridentini sess. VI, cap. 5, ut ab ea nulli fas sit Catholico dissentire [(11) 1Kb] .

Contra Pfaffium liberum arbitrium sub motione gratiae inanime facientem nuper doctissime scripsit clariss. P. Georgius in exposit. III fragm. Cophtic. [Col. 0056D] charactere exarato cap. VI, Evang. S. Joann. pag. 90.

Pro exordio fidei primas dispositiones intelligimus, quae ex timore, vel ex spe, vel ex initiali charitate proveniunt, easdemque non ab humanae voluntatis; sed a supernae gratiae viribus proficisci affirmamus. Tantum autem abest, ut vim faciant libertati, quin potius mirifice ipsam adjuvant libertatem. Profecto nihil est magis liberum, quam quod ab ipso promanat fonte libertatis.

[Col. 0057A] Quarto loco doctrinam de gratia ex Brunone erutam vellicant Florentini censores, quod in stabilienda necessitate gratiae pro quocunque opere bono supernaturalis ordinis, visus sum ipsis non differre a Pelagianis, qui quamdam gratiam generalem admittebant, eosque hoc de errore non uno in loco esse a D. Augustino profligatos.

Resp. Duplicem statum habuisse haeresim Pelagianam demonstrat Natalis Alexander, tom. V Histor. eccles. saec. V, art. 3. Pelagius primum totus fuit in commendanda natura hominis, in cujus laudem librum scripsit, ejusque vires dixit ad implenda omnia divina mandata sufficere. »Quis creavit hominem, aiebat? Deus. Quis ei liberum arbitrium dedit? Deus. Si ergo hominem Deus creavit et homini Deus liberum arbitrium dedit, quidquid potest homo de libero arbitrio, cujus gratiae debetur, nisi ejus, qui eum condidit cum libero arbitrio?« Ita S. Augustinus serm. II de verb. Apost., cap. 7. Haec [Col. 0057B] est juxta Pelagium communis illa gratia omnibus data, quam S. doctor impugnavit, ostenditque eum communem quidem gratiam in naturae dono admittere, sed non gratiam Christi. Impugnatus itaque Pelagius ab Augustino lib. De nat. et grat., cum undique clamores Christianorum audiret, quod hominem in solis naturae viribus relinqueret, alterius gratiae adjutorium habere dixit, in lege scilicet ac doctrina positum, atque etiam in exemplo Christi [(12) 1Kb] . Quamvis autem hoc genus gratiae concederet Pelagius, a priori tamen dogmate, et loquendi ratione non recessit; sed naturam semper ostentavit, quasi causam humani meriti sufficientem. Ut autem vaferrimi haeretici fallendi studium S. Augustinus detegeret, ac refutaret, veritatem catholicam lib. De grat. Christi, cap. 10, perspicuis verbis edixit: »Sed nos, inquit, eam gratiam volumus iste aliquando fateatur, qua futurae gloriae magnitudo non solum promittitur, verum etiam speratur; non solum [Col. 0057C] revelatur sapientia, verum et amatur, non solum suadetur, etc. . . . Hanc debet Pelagius confiteri, si vult non solum vocari, sed esse Christianus.« Idem repetit, cap. 13, ubi de gratiae Christi praestantia disseruit: »Haec gratia, ait, si doctrina dicenda est, certe sic dicatur, ut altius, et intentius eam Deus cum ineffabili suavitate credatur infundere, non solum per eos, qui rigant extrinsecus, sed etiam per ipsum, qui incrementum suum ministrat occultus; ita ut non ostendat tantummodo veritatem, verum etiam impertiat charitatem.«

Rursus cum aliud obtegendi erroris sui inventum excogitarint Pelagiani, dicentes naturam humanam a Deo creatam ab eo adjuvari ad faciendam justitiam, et hoc adjutorium presto omnibus esse; idem S. August. eos refellit, alte pronuntians lib. De spirit. et lit., cap. 3, non externum, sed internum Dei adjutorium esse faciendum. »Nos autem dicimus voluntatem sic divinitus adjuvari ad faciendam justitiam, et praeter quod creatus est homo cum libero [Col. 0057D] arbitrio voluntatis, praeterque doctrinam, qua ei praecipitur, quemadmodum vivere debeat, accipiat Spiritum sanctum, quo fiat in animo ejus delectatio, dilectioque summi illius, atque incommutabilis boni.« Neque omittendus est alius S. doctoris praeclarus locus ejusdem lib. cap. 19. »Nemo ergo, ait, Christianorum aberret ab hac fide, quae sola Christiana est, nec quisquam cum veruncadatus sit, per nos ipsos fieri non justos, non hoc in nobis operante gratia Dei, quia videt hoc a fidelibus, ac piis fieri [Col. 0058A] non posse, cum dicitur, ad hoc se convertat, et dicat, ideo sine operatione Dei nos justos esse non posse, quia legem dedit, quia doctrinam instituit, quia bona praecepta mandavit. Illa enim sine adjuvante spiritu procul dubio est littera occidens; cum vero adest vivificans spiritus, hoc ipsum intus conscriptum facit diligi, quod foris scriptum lex faciebat timeri.« Ex his Augustini auctoritatibus satis patet differentia inter gratiam generalem, quam Pelagiani admittere fatebantur, scilicet motionem externam ab auditu legis, et vi praeceptorum, et gratiam generalem, quam ab ipsis requirebat S. doctor ut catholice sentirent. Gratiam intus in corde inspirantem; nempe adjutorium internum, quo fierit in animo amor justitiae, et bonae vitae propositum eos fateri urgebat.

Cum hanc ex S. Augustino producimus doctrinam, in illam quaestionem incidimus, utrum omnes homines gratia Dei adjuventur ad salutem. In ea catholici [Col. 0058B] theologi inter se dissentiunt, affirmantes aliqui, negantes alii. Negativam sententiam Florentini censores affirmativae praeferunt, et tanquam dogma catholicum eodem S. Augustino docente (ut aiunt) asserunt, Deum non omnibus hominibus gratiae suae largitorem esse, ideoque me redarguerunt, quod cum theologis affirmantibus communem gratiam senserim omnibus dari.

Resp. Praemitto 1. Dubium versari circa gratiam sufficientem, non circa efficacem, de qua consentiunt omnes theologi, quod non omnibus datur.

Praemitto 2. A Patribus Tridentinis firmiter. cautum esse, nullam opinionem, in quam plures docti et probati theologi conveniant, fore damnandam.

His praemissis proferam doctissimum cardinalem Gotti, qui tom. III, qu. 2, dub. 3, suae theolog. hanc quaestionem sibi propositam ita resolvit. »Probabilius est Deum nedum offerre, sed etiam conferre [Col. 0058C] omnibus, et singulis hominibus, et infidelibus, obcaecatis, induratisque auxilia sufficientia, vel proxima, vel saltem remota ad observanda praecepta, ac ad salutem necessaria; ita ut nemo se excusare possit, quod non servet, aut non salvetur, quod est ei impossibile.« Idem sentiunt alii theologi satis noti, quorum doctrina in scholis catholicis plurimi habetur. Hujusmodi controversiae solutio maxime pendet ex intelligentia illius apostoli loci ad Timoth. cap. II, ubi de Dei voluntate scripsit: Qui omnes homines vult salvos fieri, et ad agnitionem veritatis venire: unus Deus, unus et mediator Dei, et hominum homo Christus Jesus, qui dedit semetipsum pro omnibus. Gravissimam hanc D. Pauli auctoritatem perpendens S. Prosper in resp. ad object. Vincent. haec habet. »Sincerissime credendum, et profitendum est, Deum velle, ut omnes salvi fiant. Si quidem apostolus, cujus ista sententia est, sollicitissime praecipit, quod in omnibus Ecclesiis custodiatur, et Deo pro omnibus hominibus supplicetur, ex quibus, [Col. 0058D] quod multi pereunt, pereuntium est meritum, quod multi salvantur, salvantis est donum.« Conformis est in doctrina Prosperi auctor De vocat. gent. lib. II, cap. 25, postquam praemisit, Deum in omnibus saeculis sufficientia auxilia hominibus praestitisse, quibus ad quaerendum Deum possent adjuvari, concludit, placuisse Deo gratiam particularem multis tribuere. »Illam, subjungit, gratiam, quae ex benignitate generali provenit, a nemine submovere, ut ex utraque appareat, non negatum universitati, [Col. 0059A] quod collatum est portioni; sed in aliis praevaluisse gratiam, in aliis resiliisse naturam.«

Cur vero non omnes homines de facto salventur, quamvis Christus sit lux vera quae illuminat omnem hominem venientem in hunc mundum; quamvis omnes in Christo vivificati dicantur, qui in Adam mortui sunt, excogitarunt aliqui theologi duplicem agnoscendam esse in Christo voluntatem; antecedentem scilicet et consequentem [(13) 1Kb] . Dixerunt ergo ante quamcunque discretionem hominum, generale decretum salutis omnium Deum constituisse, et praeparasse media, quibus si uterentur, omnes salvi fierent. Consequentem autem voluntatem sibi visi sunt adinvenire in effectiva salvatione cum meritis singulorum annexa. Sed hujusmodi distinctioni theologi non pauci cum D. Thoma adversantur contendentes Deo simplicissimo, ac sapientissimo hanc ejus voluntatis vicissitudinem non esse tribuendam. Profecto Angelicus doctor de illa distinctione [Col. 0059B] inquit 1 p., q. 19, art. 6, ad 1: »Haec distinctio non accipitur ex parte voluntatis divinae, in qua nihil est prius vel posterius, sed ex parte volitorum.« Placuit nonnullis dicere, Dei voluntate non singulos omnium generum hominum salvandos fore, sed ex omnibus generibus quosdam. Opinati sunt alii, dictum fuisse ab apostolo, Christum velle omnes salvos fieri, quia nemo salvus erit, nisi quem ipse salvus esse voluerit. Ita S. Prosper epist. ad Ruffinum cap. 15: »Quae autem, ait, sit discretionis istius in secreto consilio Dei causa, vel ratio, et supra facultatem humanae cognitionis inquiritur, et sine fidei diminutione nescitur: modo confiteamur neminem immerito liberari, et omnipotentissimam Dei bonitatem omnes salvare, et omnes ad agnitionem veritatis imbuere, quos vult omnes salvos fieri, et ad agnitionem veritatis venire. Nisi ipso volente, docente, salvante, nemo venit, nemo eruditur, nemo salvatur.« Vid. D. Thom. loc. cit. et S. Augustinum Enchirid. cap. 29. Aut unam ergo, vel alteram ex [Col. 0059C] hisce opinionibus qui consectari voluerit, argui non poterit, cum SS. Patres, et theologos clarissimos auctores habeant [(14) 1Kb] .

Quinto. Cum autem censores Florent. mihi ulterius opponant, ex locis in tertio Prolegomeno allatis, non satis argui posse, S. Brunonem sensisse, omnes homines a Deo vocatos esse ad salutem, rogo eos, non rigorose exquirant iisdem versis a S. episcopo tradi debuisse doctrinam de voluntate Dei salvandi omnes homines, quibus post ortas haereses oportuit ut theologi de ea disserent. Cum enim PP. Tridentini cap. 2 de justificatione, ubi de dispensatione et mysterio adventus Christi egerunt; his totum divinae misericordiae opus satis se exprimere judicarunt, dicentes: »Cum venerit plenitudo temporis, misit Deus Christum Jesum Filium suum, ut et Judaeos, qui sub lege erant redimeret, et gentes, quae non sectabantur justitiam, justitiam apprehenderent, atque omnes adoptionem filiorum reciperent, hunc [Col. 0059D] proposuit Deus propitiatorem per fidem in sanguine ipsius pro peccatis nostris, non solum autem pro nostris, sed etiam pro totius mundi;« nemo non videt, neque impugnare potest mentem concilii [Col. 0060A] fuisse, docere infinitam Dei misericordiam, qua miserrimam ut relevaret hominum conditionem, Filium suum unigenitum dedisse, qui totius sanguinis sui effusione pretium redemptionis pro hominibus exsolvit, quos vere, et proprie Patri suo obtemperans, salvare voluit. Sancti ergo Patres, qui ante recentiorum controversias floruerunt, eamdem veritatem firmiter tenentes, scilicet quod Deus velit omnes homines salvos fieri, de hac Dei voluntate sub similitudinibus, figuris et symbolis, secundum sacram Scripturam locuti sunt. Unus ex illis fuit S. Bruno, qui in Comment. super cap. XIII, V. 47, S. Matth., Simile est regnum coelorum sagenae missae in mare ex omni genere piscium congreganti, etc., haec habet: »Congregavit autem haec sagena ex omni genere piscium; quoniam S. Ecclesiam ad fidem vocavit, et in sinu suo collegit ex omni genere hominum. Ibi enim sunt Judaei, et Graeci, Latini, et barbari, divites, et pauperes, sapientes, et insipientes, frumentum, [Col. 0060B] et zizania; granum, et palea, justi simul et peccatores.« Ergo juxta Brunonem non praedestinati tantum vocati sunt ad salutem, sed etiam peccatores, qui in zizania et palea significantur, et qui damnabuntur. Item ad illa verba ejusdem Evangelii cap. XXV, Docete omnes gentes, etc. Omnes docete, inquit, omnes vocate, omnes baptizate. Pariter in Comment. in Joan. cap. 1, Erat lux vera, quae illuminat omnem hominem, etc., ait: »Erat autem lux vera, lux aeterna, et indeficiens, quae illuminat omnem hominem venientem in hunc mundum. Omnis enim homo in hunc mundum veniens hac sola luce interius, et exterius illuminatur.« Nec desunt Commentarii in psalmos, quibus eadem confirmantur. Sic ad illa verba ps. XXXV: Homines, et jumenta salvos facies, Domine; quemadmodum multiplicasti misericordias tuas, Deus; ait: »Quid enim per homines, nisi sapientes, rationabiles, et viros justos intelligamus? Quid vero per jumenta, nisi stultos, fatuos, libidinosos, et carnis voluptatibus [Col. 0060C] deditos? Quantum homines a jumentis tantum isti inter se differri videntur. Tantum hos, et illos salvat Dominus, qui non venit vocare justos, sed peccatores ad poenitentiam.« Aliis omissis locis; hoc uno finem imponam ex psalmo XLIX, ubi de vocatione omnium gentium ad fidem agens, haec profert: »Omnes ab Oriente usque ad Occidentem vocati sunt: Sion vero, et Jerusalem in medio est, secundum illud: Deus autem rex noster ante saecula operatus est salutem in medio terrae. Egregie itaque dictum est, quod illa civitas in medio sita est, ex qua omnia in circuitu fidem, et doctrinam, speciem, et pulchritudinem accipere debebant.« Ut autem S. episcopus Signiensis assereret generalem Dei voluntatem salvandi omnes homines, satis fuit ut doceret Ecclesiam ad se vocare omnes gentes, suumque in sinum recipere, et affirmaret nullos homines a divina bonitate de salute exclusum, factamque esse, ex apostolorum praedicatione innumerabilem [Col. 0060D] pene fidelium Ecclesiae accessionem. His profecto similibusque dictis sensisse videtur S. Bruno cum auctore De vocat. gent., qui lib. II, cap. 2, de eadem veritate testimonium praebens, ait: »Neminem [Col. 0061A] Christus excepit, neminem separavit genere, neminem conditione distinxit. Ad omnes prorsus gentes missum est Evangelium crucis Christi [(15) 1Kb] .«

Instant sexto objientes. Parvuli, qui vel in utero matris pereunt, vel antequam baptismo regenerentur, aut in locis nascuntur in quibus ignotum est sacramentum, nulla prorsus gratia ad salutem adjuti dicendi sunt.

Resp. 1. Cum eminentissimo Gotti tom. III, q. 2, dub 3, § 6, multorum esse sententiam, quod ut dicatur voluisse Deum salutem omnium parvulorum voluntate generali, satis fuisse ut baptismum etiam pro illis instituerit; ita ut per se loquendo omnibus conferri possit, quamvis ex voluntate consequente non salvandi aliquos, ipsis non conferatur.

Resp. 2. Infelicem parvulorum conditionem docet S. August. De peccat. origin., cap. 6, ab infectione originalis culpae esse repetendam. »Parvuli, inquit, [Col. 0061B] damnantur, quia nati filii irae ex massa perditionis, et juste intelligitur ex Adam natus, antiqui debiti obligatione damnatus, nisi inde fuerit, non secundum debitum, sed secundum gratiam liberatus. Quam gratiam, nisi gratiam Dei per Jesum Christum Dominum nostrum?« Pluribus aliis in locis eadem repetit S. doctor, quemadmodum rem copiose tractat auctor De vocatione gent. lib. II, cap. 1 et 24. Ipsum consulant censores mei, et puriorem hisce ex fontibus doctrinam assequentur.

Quid sentiendum sit de peccatoribus induratis, theologi in diversas abiere sententias, ut constat ex praelaudato cardinali Gotti, ex Habert et ex aliis, qui generaliter conveniunt in illud celebre Augustini dictum: »Neminem a Deo deseri, nisi prius deseratur;« cui respondet S. Bruno Comment. in ps. LXXXII, »semper cum Deo est, qui ab ejus fide, et dilectione non recedit.« De multis sane a Deo derelictis usurpari potest, quod S. Augustinus de [Col. 0061C] Judaeis dicebat: »Facile est, ut infidelitatem accusemus Judaeorum de libera voluntate venientem, qui factis apud se magnis virtutibus credere noluerunt.« Vid. doctiss. P. Georgium loc. cit. pag. 109. Ibi affert etiam S. Cyrilli Alexandrini auctoritatem Judaeos pariter de culpa infidelitatis damnantem.

In reliquis censorum objectis ab Ludovico Habert exscriptis, non immorabor, ab eo jam soluta habent. Uni tamen satisfaciam; nam quod aiunt, fidem gigni ex auditu, non auditum autem Evangelium Christi, quia non praedicatum per mundum universum.

Resp. Cum idem objectum sibi fecerit apostolus Paulus, cap. X ad Rom. Ecce quomodo illud solvit: [Col. 0062A] »Ergo fides ex auditu, auditus autem per verbum Christi. Sed dico: Nunquid non audierunt? Et quidem in omnem terram exivit sonus eorum, apostolorum, et in fines orbis terrae verba eorum.« Ejusdem apostoli item ad Rom. cap. XXVI, est testimonium divinae ejus glorificationis, quod »mysterium temporibus aeternis tacitum, patefactum esset ad obeditionem fidei in cunctis gentibus?« Eodem loquendi genere alibi quoque utitur idem apostolus. Ad Colossenses, cap. VI, 20, ait: »In verbo veritatis Evangelii, quod . . . in universo mundo est, et fructificat. et crescit.« Et iterum, »Evangelium . . . praedicatum est in universa terra quae sub coelo est.« Ad Timotheum item I, ep. III, 16. »Magnum, inquit, est pietatis sacramentum, quod praedicatum est gentibus, creditum est in mundo.« Praetereo auctoritates primorum Ecclesiae Patrum. Videant critici mei dissert. 11 clariss. Andreae Gallandii pro defensione duarum epistol. S. Clementis papae I, quam [Col. 0062B] iterum edidit D. Placidus Sprengher monachus Benedict. tom. I, pag. 54. Viceburgi an. 1784.

Sed quorsum haec disceptatio inter nos, qui orthodoxum dogma profiteri et docere debemus? Fateor sane discrepantiae cardinem versari in definienda gratiae sufficientis natura. Si omnium Catholicorum sententias de gratia sufficiente colligere velimus, huc tandem recidunt, quod gratia sufficiens ea est, quae dat vires satis expeditas ad opus supernaturale faciendum, vel immediate, vel mediate saltem per orationem; cui tamen gratiae non solum resisti potest, sicut etiam gratiae efficaci, sed etiam resistitur plerumque. Quae sententia cum sit contradictoria propositioni secundae Jansenianae, propterea catholica censeri debet. Homines enim sub hac adjutrice gratia perfecte sui compotes se agnoscunt; adeoque ut mereantur, et demereantur in eo statu gratiae adserunt, quod tum Augustiniani, cum Thomistae multis rationum monumentis comprobant, atque [Col. 0062C] demonstrant. Quid senserit, quidque de gratia efficaci, et sufficiente typis ediderit in tractatu De actibus humanis doctissimus, ac de Florentina Ecclesia optime meritus Franciscus Cajetanus Incontri archiepiscopus, censores mei olim summa cum laude exceperunt. Si egregiam tutamque doctrinam ejus prae oculis habuerint, in hoc etiam et illius memoriam venerari, et probatissima ejus documenta sequi demonstrabunt. Illos tandem deprecor ut ipsum S. Brunonem audiant, si Dei bonitatem sibi mereri concupiscunt. Quam bonus, inquit, est Deus Israel; sed illis praecipue, qui recta et catholica cogitant, et ad falsas cogitationes et periculosas disputationes non transeunt. In Comment. super ps. LXXII.




[Col. 0063]
INCIPIT PROLOGUS S. HIERONYMI.

[Col. 0063A] 1 Post Pentateuchum Moysi, ut nova veteribus jungeremus, tuae voluntati obedientes, brevi satis, facilique expositione [(16) 1Kb] quatuor Evangeliorum libros in hoc uno volumine coarctavimus. Et Matthaeum quidem, qui caeteris secundum ordinem prior erat, totum ex ordine exposuimus: atque inter ipsum et alios evangelistas, ubicunque nobis necessarium visum est, pacem et concordiam composuimus. In Marco vero ea tantum exponere curavimus quae in Matthaeo exposita non erant. Superfluum enim videbatur nobis, ut quod in Matthaeo expositum erat, iterum in Marco exponeretur. Similiter autem fecimus in Luca, et in Joanne, ea solum exponentes in posterioribus, quae exposita non fuerant in prioribus. Sic cum breviori sermone vera omnia exposuerimus, [Col. 0063B] nec superflua diximus, nec necessaria pertransivimus. Divisimus autem Matthaeum in quatuor partes [(17) 1Kb] , Lucam in duas, Joannem in tres, ut [(18) 1Kb] titulis inspectis, facilius id quod quaerit lector inveniat.




MATTHAEUS IN PRIMA PARTE.

    I. Liber generationis Jesu Christi.
    II. Cum esset desponsata mater ejus Maria Joseph.
    III. Cum ergo natus esset Jesus in Bethlehem Juda.
    IV. Angelus Domini apparuit in somnis Joseph.
    V. Defuncto autem Herode, ecce angelus Domini.
    VI. Venit Joannes Bapt. praedicans in deserto.
    VII. Tunc Jesus ductus est in desertum a Spiritu.
    VIII. Cum audisset Jesus quod Joannes traditus [Col. 0063C] esset.
    IX. Ambulans autem juxta mare Galilaeae.
    X Circuibat Jesus totam Galilaeam.
    XI Videns Jesus turbas, ascendit in montem.
    XII. Vos estis sal terrae.
    XIII. Audistis quia dictum est antiquis [(19) 1Kb] 
    XIV. Audistis quia dictum est antiquis, non moechaberis.
    XV. Pater noster, qui es in coelis.
    XVI. Cum jejunatis nolite fieri, sicut hypocritae.
    XVII. Lucerna corporis est oculus.





MATTHAEUS IN SECUNDA PARTE.
[Col. 0064A]

    XVIII. Nemo potest duobus dominis servire.
    XIX. Nolite judicare et non judicabimini.
    2 XX. Nolite dare sanctum canibus.
    XXI. Petite, et dabitur vobis.
    XXII. Attendite a falsis prophetis.
    XXIII. Et factum est, cum consummasset,
    XXIV. Cum autem descendisset de monte.
    XXV. Cum autem introisset Capharnaum, accessit ad eum centurio.
    XXVI. Et cum venisset Jesus in domum Petri.
    XXVII. Et ascendente eo in naviculam.
    XXVIII. Et cum venisset transfretum in regionem Gerasenorum.
    XXIX. Et ascendens in naviculam, transfretavit.
    [Col. 0064B] XXX. Et cum transiret inde Jesus, vidit hominem sedentem in thelonio.
    XXXI. Tunc accesserunt ad eum discipuli Joannis.
    XXXII. Haec eo loquente ad eos, ecce princeps unus accessit, et adorabat eum dicens.
    XXXIII. Et transeunte inde Jesu, secuti sunt eum duo caeci.
    XXXIV. Egressis autem illis, obtulerunt ei hominem mutum.
    XXXV. Et circuibat Jesus omnes civitates et castella.
    XXXVI. Tunc dicit discipulis suis: Messis quidem multa.
    XXXVII. In quamcunque autem civitatem aut [Col. 0064C] castellum intraveritis.
    XXXVIII. Ecce ego mitto vos sicut oves in medio luporum.
    XXXIX. Cum autem persequentur vos in civitate ista.
    XL. Nolite ergo arbitrari, quia venerim mittere pacem in terram.
    XLI. Joannes autem cum audisset in vinculis opera Christi.
    XLII. Cui autem similem aestimabo generationem istam?
    [Col. 0065A] XLIII. In illo tempore respondens Jesus dixit: Confiteor tibi Pater.
    XLIV. In illo tempore abiit Jesus Sabbato per sata.
    XLV. Et cum inde transisset, venit in synagogam eorum.
    XLVI. Exeuntes autem Pharisaei, consilium faciebant adversus eum, quomodo eum perderent.





MATTHAEUS IN TERTIA PARTE.

    XLVII. Tunc oblatus est ei homo daemonium habens, caecus et mutus, et curavit eum, ita ut loqueretur, et videret.
    XLVIII. Tunc responderunt ei quidam de Scribis.
    XLIX. Cum immundus spiritus exierit ab homine.
    L. Adhuc eo loquente ad turbas, ecce mater ejus.
    [Col. 0065B] LI. In illo die exiens Jesus de domo sedebat secus mare.
    LII. Et locutus est eis multa in parabolis dicens, ecce exiit qui seminat.
    LIII. Aliam parabolam proposuit illis dicens: Simile est factum regnum coelorum homini, qui seminavit bonum semen in agro suo.
    LIV. Aliam parabolam proposuit eis dicens: Simile est regnum coelorum grano sinapis.
    LV. Aliam parabolam locutus est eis: Simile est regnum coelorum fermento.
    LVI. Simile est regnum coelorum thesauro abscondito in agro.
    LVII. Simile est regnum coelorum homini negotiatori.
    [Col. 0065C] LVIII. Iterum simile est regnum coelorum sagenae missae in mare.
    LIX. Et factum est cum consummasset Jesus parabolas istas, transiit inde.
    LX. In illo tempore audivit Herodes Tetrarcha famam Jesu.
    LXI. Vespere autem facto accesserunt ad eum discipuli ejus dicentes: desertus est locus, et hora jam praeteriit.
    LXII. Et statim jussit discipulos ascendere in naviculam.
    LXIII. Tunc accesserunt ad eum ab Hierosolymis Scribae et Pharisaei dicentes; quare discipuli tui transgrediuntur traditiones seniorum, non enim lavant manus.
    [Col. 0065D] LXIV. Et egressus inde Jesu secessit in partes Tyri et Sidonis.
    LXV. Et cum transisset inde Jesus, venit secus mare Galilaeae.
    LXVI. Jesus autem convocatis discipulis suis, dixit: Misereor turbae.
    LXVII. Et dimissa turba, ascendit in naviculam.
    LXVIII. Venit autem Jesus in partes Caesaraeae Philippi.
    LXIX. Tunc Jesus dixit discipulis suis: Si quis vult post me venire, abneget semetipsum.
    LXX. Et post dies sex assumpsit Jesus Petrum et Jacobum et Joannem fratrem ejus.
    LXXI. Et interrogaverunt cum discipuli, dicentes; [Col. 0066A] quid ergo Scribae dicunt, quod Eliam oportet primum venire.
    LXXII. Et cum venisset ad turbam, accessit ad eum homo genibus ante eum provolutus, dicens: Domine, miserere filio meo, quia lunaticus est.
    LXXIII. Conversantibus autem in Galilaea, dixit illis Jesus: Filius hominis tradendus est.
    LXXIV. In illa hora accesserunt discipuli ad Jesum dicentes: Quis putas major est in regno coelorum?
    LXXV. Quid vobis videtur, si fuerint alicui centum oves?
    LXXVI. Si autem peccaverit in te frater tuus.
    LXXVII. Ideo assimilatum est regnum coelorum homini regi.





3 MATTHAEUS IN QUARTA PARTE.
[Col. 0066B]

    LXXVIII. Et accesserunt ad eum Pharisaei tentantes eum, et dicentes; si licet homini dimittere uxorem suam.
    LXXIX. Tunc oblati sunt ei parvuli.
    LXXX. Et ecce unus accedens, ait illi: Magister bone, quid boni faciam, ut habeam vitam aeternam?
    LXXXI. Tunc respondens Petrus dixit ei: ecce nos reliquimus omnia.
    LXXXII. Multi autem erunt primi, novissimi; et novissimi primi.
    LXXXIII. Et ascendens Jesus Jerosolymam assumpsit duodecim discipulos suos secreto.
    LXXXIV. Et egredientibus illis ab Jericho.
    [Col. 0066C] LXXXV. Et cum appropinquassent Hierosolymam.
    LXXXVI, Et cum intrassent Hierosolymam, commota est universa civitas.
    LXXXVII. Quid autem vobis videtur? Homo quidam habebat duos filios.
    LXXXVIII. Aliam autem parabolem audite: Homo erat paterfamilias, qui plantavit vineam.
    LXXXIX. Simile factum est regnum coelorum homini regi, qui fecit nuptias filio suo.
    XC. Et abeuntes Pharisaei consilium inierunt, ut caperent eum in sermone.
    XCI. In illo die accesserunt ad eum Sadducaei, qui dicunt non esse resurrectionem.
    XCII. Pharisaei autem audientes quod silentium [Col. 0066D] imposuisset Sadducaeis.
    XCIII. Congregatis autem Pharisaeis, interrogavit eos Jesus dicens: quid vobis videtur de Christo?
    XCIV. Super cathedram Moysi sederunt Scribae et Pharisaei.
    XCV. Vae autem vobis Scribae et Pharisaei hypocritae, qui clauditis regnum coelorum.
    XCVI. Vae vobis Scribae et Pharisaei hypocritae, quoniam mundatis quod deforis est calicis.
    XCVII. Vae vobis Scribae et Pharisaei hypocritae, qui aedificatis sepulcra prophetarum.
    XCVIII. Ecce ego mitto ad vos prophetas et sapientes et Scribas, et ex illis occidetis.
    XCIX. Et egressus Jesus de templo ibat.
    [Col. 0067A] C. Cum vos ergo videritis abominationem desolationis.
    CI. Tunc simile est regnum coelorum decem virginibus.
    CII. Sicut enim homo peregre proficiscens vocavit servos suos.
    CIII. Cum autem venerit Filius hominis in majestate sua.
    CIV. Scitis, quia post biduum Pascha fiet.
    CV. Vespere autem Sabbati.
    CVI. Undecim autem discipuli abierunt in Galilaeam.





Marcus.

    I. Initium Evangelii Jesu Christi.
    II. Ascendens Jesus in montem.
    [Col. 0067B] III. Et dicebat Jesus: Sic est regnum Dei.
    IV. Exiens Jesus de finibus Tyri.
    V. Et veniunt Bethsaidam, et adducunt ei caecum.
    VI. Omnis igne salietur, et omnis victima salietur.
    VII. Cum transisset Sabbatum, Maria Magdalena et Maria Jacobi emerunt aromata.
    VIII. Et illae exeuntes fugerunt de monumento.
    IX. Recumbentibus undecim discipulis, apparuit illis Jesus.





LUCAS IN PRIMA PARTE.

    I. Quoniam quidem multi conati sunt ordinare.
    II. Fuit in diebus Herodis regis Judaeae sacerdos.
    III. Missus est angelus Gabriel a Deo. [Col. 0067C]
    IV. Exsurgens autem Maria.
    V. Elisabeth autem impletum est tempus pariendi.
    VI. Factum est autem in diebus illis, exiit edictum a Caesare Augusto.
    VII. Et factum est ut discesserunt ab eis angeli in coelum, pastores loquebantur ad invicem.
    VIII. Et postquam consummati sunt dies octo, ut circumcideretur puer.
    IX. Et postquam impleti sunt dies purgationis ejus.
    X. Et ecce homo erat in Jerusalem cui nomen Simeon.
    XI. Et erat pater ejus, et mater, mirantes super [Col. 0067D] his.
    XII. Et ibant parentes ejus per omnes annos in Jerusalem.
    XIII. Factum est verbum Domini super Joannem Zachariae filium.
    XIV. Et ipse Jesus erat incipiens quasi annorum triginta.
    XV. Et egressus est Jesus in virtute spiritus in Galilaeam.
    XVI. Et cum turbae irruerent in eum ut audirent verbum Dei.
    XVII. Factum est autem in Sabbato secundo primo.
    XVIII. Rogavit Jesum quidam Pharisaeus ut manducaret cum illo.
    [Col. 0068A] XIX. Factum est autem cum complerentur dies assumptionis ejus, et ipse faciem suam firmavit ut iret in Jesus.
    XX. Qui vos audit, me audit.
    XXI. Quidam legis peritus surrexit tentans illum.
    XXII. Intravit Jesus in quoddam castellum, et mulier quaedam Martha nomine.
    XXIII. Et factum est, cum esset in loco orans.
    XXIV. Et ait ad illos. Quis vestrum habebit amicum?
    XXV. Vae vobis qui aedificatis monumenta 4 prophetarum.
    XXVI. Dixit ei quidam de turba: Magister, dic fratri meo, ut dividat mecum haereditatem.





LUCAS IN SECUNDA PARTE.
[Col. 0068B]

    XXVII. Sint lumbi vestri praecincti.
    XXVIII. Ignem veni mittere in terram,
    XXIX. Aderant autem quidam ipso in tempore nuntiantes illi de Galilaeis.
    XXX. Dicebat autem hanc similitudinem: Arborem fici habebat quidam.
    XXXI. In ipsa die accesserunt quidam. Pharisaeorum dicentes illi: Exi et vade hinc, quia Herodes vult te occidere.
    XXXII. Et factum est dum intraret in domum cujusdam principis Pharisaeorum sabbato manducare panem.
    [Col. 0068C] XXXIII. Homo quidam fecit coenam magnam.
    XXXIV. Si quis venit ad me et non odit patrem suum.
    XXXV. Erant autem appropinquantes ei publicani et peccatores.
    XXXVI. Homo quidam habebat duos filios, et dixit adolescentior ex illis patri.
    XXXVII. Homo quidam erat dives, qui habebat villicum.
    XXXVIII. Homo quidam erat dives, et induebatur purpura et bysso.
    XXXIX. Quis autem vestrum habens servum arantem.
    XL. Occurrerunt ei decem viri leprosi.
    XLI. Interrogatus autem a Pharisaeis, quando [Col. 0068D] venit regnum Dei.
    XLII Dicebat autem et parabolam ad illos quoniam oportet semper orare.
    XLIII. Dixit autem ad quosdam, qui in se confidebant tanquam justi.
    XLIV. Ingressus autem perambulabat Jericho, et ecce vir nomine Zachaeus.
    XLV. Homo quidam nobilis abiit in regionem longinquam
    XLVI. Et ut appropinquavit, videns civitatem, flevit super illam.
    XLVII. Erunt signa in sole et luna.
    XLVIII. Erat autem diebus docens in templo, noctibus vero exiens morabatur in monte, qui vocatur Oliveti.
    [Col. 0069A] XLIX. Duo ex discipulis ibant ipsa die in castellum.
    L. Cum autem haec loquuntur, stetit Jesus in medio eorum.





JOANNES IN PRIMA PARTE.

    I. In principio erat Verbum.
    II. Joannes testimonium perhibet de ipso.
    III. Et hoc est testimonium Joannis.
    IV. Altera die vidit Joannes Jesum venientem.
    V. Et die tertia nuptiae factae sunt.
    VI. Et prope erat Pascha Judaeorum.
    VII. Erat autem homo ex Pharisaeis Nicodemus.
    VIII. Post haec venit Jesus, et discipuli ejus in Judaeam.
    IX. Facta est ergo quaestio ex discipulis Joannis [Col. 0069B] cum Judaeis de purificatione.
    X. Ut ergo cognovit Jesus, quia audierunt Pharisaei, quia Jesus plures discipulos facit et baptizat, quam Joannes.
    XI. Venit ergo in civitatem Samariae, quae dicitur Sichar.
    XII. Post duos autem dies exiit inde, et abiit in Galilaeam, et tunc quidem venit Nazareth.
    XIII. Et erat quidam regulus, cujus filius infirmabatur Capharnaum, In Matth.
    XIV. Et erat dies festus Judaeorum.
    XV. Propterea persequebantur Judaei Jesum, quia haec faciebat in Sabbato.
    XVI. Post haec abiit Jesus trans mare Galilaeae, quod est Tyberiadis.
    [Col. 0069C] XVII. Murmurabant ergo de illo Judaei, quod dixisset: Ego sum panis, qui de coelo descendi.
    XVIII. Ego sum panis vivus qui de coelo descendi.
    XIX. Litigabant Judaei ad invicem dicentes: quomodo potest hic nobis carnem suam dare ad manducandum?
    XX. Post haec ambulabat Jesus in Galilaea: non enim volebat in Judaea ambulare.
    XXI. Jam autem die festo mediante, ascendit Jesus in templum.
    XXII. Adhuc modicum tempus vobiscum sum.
    XXIII. Jesus autem perrexit in montem Oliveti.





JOANNES IN SECUNDA PARTE.

    XXIV. Ego sum lux mundi.
    [Col. 0069D] XXV. Ego vado, et quaeretis me.
    XXVI. Quis ex vobis arguet me de peccato?
    XXVII. Et praeteriens Jesus vidit hominem caecum a nativitate.
    [Col. 0070A] XXVIII. Amen amen, dico vobis, qui non intrat per ostium in ovile ovium.
    XXIX. Amen, amen dico vobis; quia ego sum ostium.
    XXX. Ego sum Pastor bonus.
    XXXI. Facta sunt encaenia in Hierosolymis.
    XXXII. Erat quidam languens Lazarus a Bethania.
    XXXIII. Collegerunt ergo pontifices et Pharisaei concilium.
    XXXIV. Jesus ergo ante sex dies Paschae venit in Bethaniam.
    XXXV. In crastinum autem turba multa.
    XXXVI. Nisi granum frumenti cadens in terram mortuum fuerit.
    [Col. 0070B] 5 XXXVII. Jesus autem clamavit et dixit: Qui credit in me, non credit in me, sed in eum qui misit me.
    XXXVIII. Ante diem festum Paschae sciens Jesus, quia venit hora ejus.
    XXXIX. Et ait discipulis suis: Non turbetur cor vestrum.
    XL. Si diligitis me, mandata mea servate.
    XLI. Si quis diligit me, sermonem meum servabit.





JOANNES I TERTIA PARTE.

    XLII. Ego sum vitis vera.
    XLIII. Hoc est praeceptum meum, ut diligatis invicem.
    [Col. 0070C] XLIV. Haec mando vobis, ut diligatis invicem.
    XLV. Cum autem venerit Paraclitus.
    XLVI. At nunc vado ad eum, qui misit me.
    XLVII. Modicum; et jam non videbitis me.
    XLVIII. Amen amen, dico vobis; si quid petieritis Patrem in nomine meo dabit vobis.
    XLIX. Haec locutus est Jesus, et sublevatis oculis in coelum.
    L. Haec cum dixisset, egressus est cum discipulis suis trans torrentem Cedron.
    LI. Una autem Sabbati Maria Magdalene venit mane, cum adhuc tenebrae essent, ad monumentum.
    LII. Maria autem stabat ad monumentum foris plorans.
    [Col. 0070D] LIII. Cum esset sero die illa una Sabbatorum.
    LIV. Manifestavit se Jesus ad mare Tiberiadis.
    LV. Cum ergo prandissent, dicit Simoni Petro.
    LVI. Et cum hoc dixisset, dicit ei: Sequere me.






[Col. 0071]
S.BRUNONIS ASTENSIS EPISCOPI SIGNIENSIS COMMENTARIA IN MATTHAEUM.



PARS PRIMA.
[Col. 0071]

I. [CAP. I.] Liber generationis Jesu Christi filii David filii Abraham [(20) 1Kb] .[Col. 0071A] Quare beatus Matthaeus evangelista a Christi generatione initium sumat, hanc maximam et principalem causam esse putamus, ut Salvatorem nostrum de progenie David, et de tribu Juda secundum carnem, descendisse ostendat. Incipiens itaque ab Abraham, et per Judae lineam veniens ad David, totam sibi succedentium genealogiam ex ordine texit, usquedum veniat ad Joseph virum Mariae, de qua natus est Jesus qui vocatur Christus. Nam et Abrahae et David Christus Dominus noster promissus fuerat; et quod de tribu Juda originem duceret, fuerat prophetatum. Dixerat enim Dominus Abrahae: [(21) 1Kb] »In semine tuo haereditabo omnes gentes.« Hoc autem Apostolus exponens, [Col. 0071B] ait: »Non dixit in seminibus, quasi in multis, sed quasi in uno, et semini tuo, qui est Christus (Galat. III, 16).« Judae quoque filio suo Jacob patriarcha benedicens, ait: »Juda, te laudabunt fratres tui: manus tua in cervicibus inimicorum tuorum; adorabunt te filii patris tui. Catulus leonis Juda; ad praedam, fili mi, ascendisti; requiescens acubuisti ut leo, et quasi leaena, quis suscitabit eum? non auferetur sceptrum de Juda, et dux de femore ejus, donec veniat qui mittendus est, et ipse erit exspectatio gentium (Gen. XLIX, 1).« In hoc quoque Evangelio sicut in sequentibus legitur (Matth. II, 5), cum Herodes principes sacerdotum, et Scribas populi interrogaret, ubi Christus nasceretur, responsum illi est ab illis: »In Bethleem [Col. 0071C] Juda; sic enim scriptum est per Prophetam: Et tu Bethlehem terra Juda nequaquam minima es in principibus Juda: ex te enim exiet dux qui regat populum meum Israel.« Vides ergo, quia Salvator noster Abrahae fuerat promissus, et secundum prophetarum dicta de tribu Juda nasciturus exspectabatur. Videamus etiam quid regi David de eodem dictum fuerat. Dicat hoc ipse David: »Juravit, inquit, Dominus David veritatem et non frustrabitur eam, de fructu ventris tui ponam super sedem meam (Ps. CXXXI, 11).« Itemque: »Semel juravi in sancto meo, si David mentiar, semen ejus in aeternum manebit (Psal. LXXXVIII, 35).« Ecce enim [Col. 0072A] non solum promittitur, verum etiam juratur, quod de stirpe David secundum carnem Christus oriatur. Unde non immerito factum est, ut pluribus in locis filius David Christus vocetur. Hoc enim et pueri clamabant: »Osanna filio David, benedictus qui venit in nomine Domini (Matth. XXI, 9).« Hoc et mulier Chananaea dicebat: »Miserere mei, fili David (Matth. XV, 22).« Unde ipse quoque Judaeos interrogans, ait: »Quid vobis videtur 6 de Christo? cujus filius est? Dicunt ei, David (Matth. XXII, 42).« Quis igitur Christum esse aliquem credere posset, nisi prius eum de stirpe David certissime natum esse constaret? Merito igitur evangelista de Christo locuturus, statim in principio suae locutionis eum de semine Abrahae, de tribu Juda, et de progenie [Col. 0072B] David natum esse ostendit [(22) 1Kb] . Ostensa autem causa, cur tale exordium evangelista suscepit; Judaeis et haereticis, caeterisque respondeamus, quibus hanc eamdem causam nihil ad rem pertinere videtur, nisi filium Joseph Christum esse credamus. Non enim hoc loco Mariae, sed Joseph generatio texitur. Quid enim ad Christum pertinet, quod Joseph probatur esse filius David, cum non de Joseph, sed de Maria natus sit Christus? Sicut enim secundum divinitatem Salvator noster nullam habuit matrem, ita et secundum humanitatem nullum habuit patrem. Audiant ergo isti hoc quod in lege praecipitur, ut videlicet omnes viri ducant uxores de tribu et cognatione sua, et cunctae feminae maritos de eadem tribu accipiant, ut haereditas permaneat [Col. 0072C] in familiis, nec sibi commisceantur tribus, sed ita maneant, ut a Domino separatae sunt [(23) 1Kb] . Probatum est ergo legis testimonio, Virginem Mariam atque Joseph de eadem tribu et cognatione fuisse: neque enim aliter secundum legem conjungi potuissent, nisi de eadem tribu ambo fuissent. Si enim aliquis mihi objiciat [(24) 1Kb] , multos de alia quoque, et non tantum de propria tribu duxisse uxores; respondeo, non solum hoc, sed et multa alia plerumque contra legem Judaeos fecisse; Joseph vero contra legem agere non poterat, utpote qui justus erat, et Deum in omnibus offendere timebat. Haec autem lex, etsi fortasse non ad plenum ab aliis [Col. 0073A] custodiebatur; ab illis tamen mulieribus custodiri necessarium erat, quae quoniam fratres non habebant, parentibus suis in haereditatem succedebant. Sicut praecipit Moyses, imo Dominus per Moysem; ut si aliquis sine filiis defunctus fuerit, ad filias ejus transeat illius haereditas. Quae si de alia tribu maritos acciperent, haereditatem quoque in aliam tribum transire oporteret. Tales ergo necesse est, aut de sua tribu accipere, aut omnino viros non accipere; ne si de alia accipiant, possessiones et haereditates commisceantur: quod quidem nullatenus fieri licet. Unde manifestum est, beatissimam Virginem Mariam, quae nobilissima haeres parentibus suis in haereditatem successerat (siquidem nec fratres habuit, nec habuisse legitur), neminem de [Col. 0073B] alia tribu conjugem accipere potuisse. Sed fortasse dicis eam non habuisse haereditatem. Lege ergo in Levitico, cap. XXV, et invenies quod nemo haereditatem suam ex toto vendere poterat, etsi usum ejus vendere potuisset. Veniente namque Jubilaeo, omnis haereditas ad proprium Dominum revertebatur. Quomodo ergo sine haereditate esse poterat, quae ex tam nobilissimis parentibus orta fuerat? His ergo rationibus manifestissime comprobatur, et Joseph, et beatam virginem Mariam de eadem tribu fuisse. Sed ideo per Joseph evangelista generationem texere voluit, quoniam usus est sanctarum Scripturarum, ubique per viros, nusquam per mulieres generationis seriem ordinare. Omnes ergo generationes ab Abraham usque ad David, generationes [Col. 0073C] XIV, et a David usque ad transmigrationem Babylonis, generationes XIV, et a transmigratione Babylonis usque ad Christum, generationes XIV. Hoc autem verum, si una eademque persona bis numeretur [(25) 1Kb] , sitque alterius generationis initium quae alterius finis fuerat: aliter autem non procedit. Christi autem generatio sic erat.

II. [(26) 1Kb] Cum esset desponsata mater ejus Maria Joseph, antequam convenirent, inventa est in utero habens de Spiritu sancto.

Primum autem quaerendum est cur beata Maria desponsata fuerit? quae ante partum virgo, in partu virgo, post partum virgo, nunquam virum cognitura erat. Multae ex hoc rationes reddi possunt. Si [Col. 0073D] enim virum non habuisset et gravida videreretur, nulla excusatio subvenire posset, ut quasi adultera non lapidaretur. Quis enim ei [Col. 0074A] crederet sine viro concepisse? Quis ei crederet, de Spiritu sancto ejus uterum intumuisse? Erat enim hoc inusitatum, inauditum, et sine exemplo. Melius ergo fuit ut semper virgo, ad tempus non virgo putaretur, quam ut accusata secundum legem lapidaretur. Non enim violatur virginitas falsa opinione. Occiditur autem innocens plerumque falsa accusatione. Poterat enim Dominus et aliter matrem suam, non solum ab injusta damnatione, verum etiam a falsa 7 opinione defendere, si vellet. Cur autem hoc magis voluerit, ipse scit, non ego. Sic ei placuit: placeat ergo et nobis. Indigebat praeterea viri auxilio multis modis virgo Maria; quoniam secundum Dei dispositionem in Bethlehem paritura erat; et eam [Col. 0074B] simul cum filio in Aegyptum fugere oportebat. Sic enim a Domino fuerat dispositum, sic a prophetis antea nunciatum; sic futurum erat, et mutari non poterat. Haec est ergo causa, cur desponsata fuerat [(27) 1Kb] . Cum autem esset desponsata mater ejus Maria Joseph, antequam convenirent, inventa est in utero habens de Spiritu sancto. Quaeris fortasse, qualis mater? quaere prius, qualis filius? Non habet filius in hominibus parem: non habet mater in mulieribus similem. Speciosus ille prae filiis hominum: speciosa illa, quasi aurora consurgens. Fecit ille matrem suam; quod nemo alius fecit: peperit illa filium, et virgo permansit; quod nulla alia fecit. Fuit ille antequam natus: non fuit ista antequam filius. Quid enim horum mirabilius tibi esse videtur? [Col. 0074C] Utrumque mirabile est; quia neutrum nec prius, nec postea factum est. Antequam convenirent, inquit, inventa est in utero habens de Spiritu sancto. Quid est, antequam convenirent [(28) 1Kb] ? Antequam simul in in una domo habitarent: nondum enim convenerant, nondum simul habitabant; ille in sua, et illa adhuc in sua domo manebat. Et tamen inventa est in utero habens de Spiritu sancto. Quaererem ego a quo inventa fuisset, si talem invenire difficile esset? Multa enim signa sunt, quibus gravidae mulieres cognoscuntur. Videbatur igitur gravida ab his qui ei familiares erant [(29) 1Kb] : nemo tamen eam in aliquo suspectam habebat, quoniam desponsatam esse sciebant. Intellexit hoc tandem et Joseph, et sponsam [Col. 0074D] suam gravidam esse cognovit. Mirabitur ergo, et circa sponsam suam zelotypia [(30) 10Kb] movebatur. Quid faceret? prodere eam timebat, ne occideretur. [Col. 0075A] Dimittere eam cogitabat, quod et sibi facile, nec illi periculosum esse sentiebat. Daret enim ei libellum repudii: sic enim praecipit lex. Hoc est autem quod sequitur: Joseph autem vir ejus, cum esset justus, et nollet eam traducere, voluit occulte dimittere eam. Quia enim justus et sanctus erat, potius eam occulte dimittere, quam accusare volebat. Nolebat enim eam traducere in domum suam [(31) 14Kb] , quia videbat gravidam esse non de suo. Haec autem eo cogitante, ecce angelus Domini in somnis apparuit ei dicens: Joseph fili David, noli timere accipere Mariam conjugem tuam. Cum, inquit, ita cogitaret, cum his angustiis aestuaret, cum quid faceret, dubitaret, ecce angelus Domini, ecce nuntius coelestis; ecce Gabriel [(32) 1Kb] consiliator Virginis, ejusque conscius [Col. 0075B] castitatis, cui haec secreta commissa erant, cui haec mysteria revelata fuerant, apparuit Joseph in somnis. Et bene quidem in somnis. Si enim Joseph non dormisset, si extra se non fuisset, si mentis oculos apertos habuisset; si solem, qui jam in Maria oriebatur, Spiritu sancto revelante, cognovisset; procul dubio nihil tale cogitare potuisset. Audiamus autem quod angelus dixerit: Joseph, fili David, noli timere accipere Mariam conjugem tuam. Noli, inquit, timere, noli dubitare, tolle hanc zelotypiam, pelle suspicionem; non est ut cogitas; nondum cognoscis hanc virginem; nondum bene vidisti Mariam conjugem tuam. Ipsa enim est templum Dei; ipsa est porta coeli; ipsa est domina tua, quam putas esse sponsam tuam: accipe ergo eam [Col. 0075C] jam nunc quasi dominam; accipe eam non tibi traditam, sed commendatam; sis ei obediens ut servus, non imperans ut maritus. Quare hoc? vis audire quare? Quia quod in ea natum est, de Spiritu sancto est. Sufficiat hoc audire, sufficiat et credere: non quaeramus, qualiter de Virgine incarnatus, et qualiter de Spiritu sancto natus est Christus. Credidit enim Virgo, et concepit: hoc enim testatur Elisabeth: »Beata, inquit, quae credidisti, perficientur ea quae dicta sunt tibi a Domino (Luc. I, 45).« Credidit Virgo, et operante Spiritu sancto, Verbum [Col. 0076A] caro factum est. Pariet autem filium, et vocabis nomen ejus Jesum. Quare autem tali nomine vocetur, protinus subinfertur, cum ait: Ipse enim salvum 8 faciet populum suum a peccatis eorum. Manifestum est ergo, quod Jesus Salvator, interpretatur [(33) 1Kb] . Hoc autem totum factum est, ut adimpleretur quod dictum est a Domino per prophetam dicentem: Ecce Virgo in utero habebit et pariet filium, et vocabunt nomen ejus Emmanuel, quod est interpretatum nobiscum Deus. Hoc enim Judaei falsa calumniantes in codicibus suis, non virginem sed juvenculam inveniri dicunt [(34) 1Kb] . Quibus nos e contra respondemus: Si non virginem sed juvenculam intelligere volunt, nunquid hoc signum, vel mirandum aliquid esse putant, si quando juvencula pariat? Signum enim [Col. 0076B] esset, si anus peperisset. Unde etiam partus Sarae et Elisabeth pro miraculo habetur: Si vero juvencula pariat, nullum signum esse putatur; hoc enim usitatissimum est. Hoc autem quare dixerit, attende. Isaias enim in eo loco, ubi ista scribit, sic ad Achaz loquitur dicens: »Pete tibi signum a Domino Deo tuo in profundum inferni, sive in excelsum supra. Et dixit Achaz, non petam et non tentabo Dominum;« dixitque Isaias: »Audite ergo, domus Jacob. Nunquid parum vobis est, molestos esse hominibus, quia molesti estis et Deo meo? Propter hoc ipse Dominus dabit vobis signum.« Sed quod signum? »Ecce virgo concipiet et pariet filium (Isa. VII, 14).« Si ergo juvenculam parere, signum non est; ut virgo intelligatur, necesse est. Corrigite ergo libros [Col. 0076C] vestros, Judaei, quos invidiose falsatos fuisse non dubitamus [(35) 1Kb] . Vocatum autem nomen ejus Emmanuel, id est nobiscum Deus: quoniam etsi secundum divinitatem ubique est, corporaliter tamen in Judaea ad tempus conversatus est. Unde per Jeremiam dicitur: [(36) 1Kb] »Hic est Deus noster, et non aestimabitur alius adversus eum, qui adinvenit omnem viam scientiae, et dedit illam Jacob puero suo, et Israel dilecto suo: post haec in terris visus est, et cum hominibus conversatus est.«

Exsurgens autem Joseph a somno fecit, sicut praecepit [Col. 0077A] ei angelus Domini; et accepit conjugem suam, et non cognoscebat eam, donec peperit filium suum primogenitum, et vocavit nomen ejus Jesum. Oportet autem nos etiam hic Judaeis et haereticis respondere, qui beatam Virginem Mariam alios filios de Joseph habuisse contendunt; quoniam hic dicitur: non cognoscebat eam, donec peperit filium suum primogenitum. Si enim aliquis dicat: Scio quia non habebo filios, donec uxorem accipiam; nunquid ideo consequens est, ut accepta uxore filios habeat? Multi enim habent uxores qui filios non habent. Nullam ergo consequentiae necessitatem facit hoc in loco donec adverbium [(37) 1Kb] . Tota enim intentio evangelistae haec erat, ut ista dicendo, filium Joseph, Christum non esse monstraret. Putabatur enim Christus [Col. 0077B] filius Joseph, sicut alius evangelista testatur, dicens: »Et erat Jesus incipiens quasi annorum XXX, ut putabatur, filius Joseph (Luc. III, 23).« Hanc ergo falsam opinionem evangelista Matthaeus delere intendebat dicens. Et non cognoscebat eam, donec peperit filium suum primogenitum. Sed non advertebat has haereticorum sagittas, quas ipsi contra haec jaculantur, propter unam particulam obscure positam, quam excaecati perverse intelligunt. Hoc autem et aliter probare nituntur, dicentes: eum primogenitum dici non posse, nisi alii ejus fratres post eum sequerentur, quorum relatione primogenitus diceretur. Quod si ita esset, nulla primogenita Domino offerri potuissent. Praecipit enim Moyses (Exod. XIII) [(38) 1Kb] ut omnis primogenitus filius post unum mensem Domino [Col. 0077C] offeratur. Et quidem ille qui post unum mensem offertur, nondum alios fratres habet, quorum relatione primogenitus dicatur. Quare ergo quasi primogenitus offertur qui nullum fratrem habet, et utrum aliquando habiturus sit, penitus ignoratur. Manifestum est igitur, primogenitum non fratrum sequentinm relatione dici, sed quia de matris utero primus processit, sive alii postea sequantur, sive non sequantur. Sed fortasse non tantum primogenitum, sed et primum calumniaris. Audi ergo quid per 9 Moysen Dominus dicat: »Quidquid primum erumpit e vulva omnis carnis, meum erit [(39) 1Kb] .« Si ergo primum hoc in loco relativum est, et per se dici non potest; quomodo statim post unum mensem [Col. 0077D] offerebatur, quod utrum primum esset, adhuc [Col. 0078A] nesciebatur? Quid enim, si mater confestim post primum partum moreretur? Quid, si de ea, quod fieri saepe videmus, filius ulterius non nasceretur? Consequens enim esset, ut illi, qui quasi primi vel primogeniti Domino oblati fuerant, quos etiam quibus nominibus vocentur, non habemus, neque primi neque primogeniti dicerentur. His igitur aperte monstratur, quod etiam unigenitus, primogenitus dici potest.

III. [CAP. II.] [(40) 1Kb] Cum ergo natus esset Jesus in Bethlehem Juda in diebus Herodis regis, ecce Magi ab Oriente venerunt. Non vacat a mysterio, quod beata Virgo Maria, relicta patria civitate et domo, filium suum in Bethlehem parere venit. Bethlehem enim domus panis interpretatur [(41) 1Kb] . Jesus autem [Col. 0078B] de se ipso loquitur, dicens: »Ego sum panis vivus, qui de coelo descendi (Joan. VI, 42).« Dignum ergo fuit ut panis vivus in domo panis nasceretur, cujus Christi nativitas fuerat causa, ut sic vocaretur. Neque enim ideo Christus in ea natus est, quia sic vocabatur, sed ideo ipsa sic vocata est, quia Christus in ea oriebatur. Simus ergo et nos Bethlehem, simus domus panis: qui enim domus panis non fuerit, fame interibit. Hoc enim ipse Dominus ait: »Nisi manducaveritis carnem filii hominis, non habebitis vitam in vobis (ibid. 54).« Suscipiamus itaque Christum in domo nostra, suscipiamus eum in mente et in pectore nostro. Oriatur in nobis: ipse enim est via, veritas, et vita: ipse est sapientia et justitia. Ipse igitur oriatur in nobis, quoniam ista [Col. 0078C] nascuntur et aedificantur in nobis. Sequitur: Ecce Magi ab Oriente venerunt. Quare ab Oriente [(42) 1Kb] ? Quia jam interius illuminati fuerant, et jam sol justitiae eorum mentes illustraverat. Sed ubi venerunt? Hierosolymam. Et quid dicebant? Ubi est qui natus est rex Judaeorum? Unde hoc scitis? Quis hoc vobis indicavit? Aiunt illi: Vidimus enim stellam ejus in Oriente, et venimus adorare eum. Isti enim sunt primitiae [(43) 1Kb] gentium: isti prius ex gentibus in Christum crediderunt: his non terra, sed coeli Christi nativitatem praedicaverunt. Et in his quidem completum est illud quod dicitur: »Coeli enarrant gloriam Dei [(44) 1Kb] ;« credunt autem isti coelo non loquenti, sed novam stellam ostendenti. Judaei vero [Col. 0078D] credere nolunt Christo praedicanti, prophetias exponenti, [Col. 0079A] mortuos suscitanti, caecos illuminanti, et alia miracula facienti. Sed nunquid ista stella videbatur ab omnibus? Si enim ab omnibus videretur, nequaquam se eam in Oriente vidisse dicerent, quae non solum in Oriente appareat. Factum est autem, ut visa stella, quidquid per eam significabatur, mox intelligerent, non tamen astrologica artis demonstratione [(45) 1Kb] , sed sancti Spiritus illustratione. Christum igitur in stella quaerebant, quem divina inspiratione per stellam significari intelligebant. Hoc enim et Baalam significaverat dicens: »Orietur stella ex Jacob,« et exsurget homo de Israel [(46) 1Kb] . Est igitur Christus et homo et stella; stella in significatione, homo in veritate; stella gentibus, homo Judaeis. Gentes eum in stella sequuntur, et illuminantur: [Col. 0079B] Judaei hominem tantum eum esse putant et excaecantur. Unde ipse quoque ait: »In judicium ego veni in hunc mundum, ut qui non vident videant, et qui vident caeci fiant (Joan. IX, 39).«--- Audiens autem Herodes rex turbatus est, et omnis Hierosolyma cum illo. Magna quidem erant quae dicebantur; sed quia laetitiam sonabant, et totius regni gloriam innuebant, non utique perturbari, sed laetari et Herodes, et omnis Hierosolyma debuisset. Sic enim infirmi oculi viso lumine perturbari solent. Bene autem isti tales in prophetarum libris per illas aves significantur, quas dies excaecat, et nox illuminat. Sed quis non laetetur, quod puer noster adhuc in cunabulis vagit, et rex terrae cum toto regno suo timore dissolvitur? Ne timeas miser: non enim ad [Col. 0079C] hoc venit, ut regnum tibi auferat, sed ut omnibus de regno expulsis regnum restituat. Sequitur: Et congregans omnes principes sacerdotum, 10 et Scribas populi, sciscitabatur ab eis, ubi Christus nasceretur. At illi dixerunt ei: In Bethlehem Judae; sic enim scriptum est per Prophetam: Et tu Bethlehem terra Juda, nequaquam minima est in principibus Juda: ex te enim exiet dux, qui regat populum meum Israel. Turbatus enim Herodes quiescere non potest; angitur, et ne ex improviso capiatur, principes sacerdotum, et scribas populi vocat; ubi Christus nascatur, inquirit. Dicitur ei: in Bethlehem Judae. Timor additur timori; et qui Magorum verbis perturbatus fuerat, iterum scribarum et sacerdotum responsione [Col. 0079D] terretur. Quomodo enim terreri non poterat qui tantum terrena sapiens, regnum amittere timebat, dum suo tempore Christum natum esse audiebat, quem [Col. 0080A] prophetarum testimonio venturum esse credebat? Tunc Herodes, clam vocatis Magis, diligenter didicit ab eis tempus stellae quae apparuit eis. Hoc autem ideo faciebat [(47) 1Kb] , ut si Christum invenire non posset, saltem nativitatis ejus tempore cognito, qui solus occidi non poterat, simul cum caeteris ejusdem aetatis pueris necaretur. Non enim intelligis, Herodes, non intelligis quod tibi per Moysen a Domino dicitur [(48) 1Kb] : »Non coques haedum in lacte matris suae,« id est non occides Christum infantem, et ad Virginis matris ubera pendentem. Et mittens eos in Bethlehem, dixit; ite et interrogate diligenter de puero, et cum inveneritis, renuntiate mihi, ut et ego veniens adorem eum. Nihil proficis, nihil hac tua calliditate agis. Non est consilium, nec sapientia, [Col. 0080B] nec fortitudo contra Dominum [(49) 1Kb] . Qui cum audissent regem, abierunt: et ecce stella, quam viderant in Oriente, antecedebat eos, usque dum veniens staret super ubi erat puer. Videntes autem stellam gavisi sunt gaudio magno valde. Recedunt Magi ab Herode et vident stellam, quia et illi qui a diabolo separantur, vident justitiae lumen. Sed quare eos antecedit stella, nisi ut viam eis ostendat, et ad puerum ducat? Sequuntur igitur eam: veniunt Bethlehem: stat supra domum illam in qua erat Virgo Maria: stat supra stellam; Maria enim stella maris [(50) 1Kb] interpretatur. Stella itaque filius, stella et mater: stella oritur de stella; sed major quae oritur quam illa de qua oritur. Unde et merito supra stare videtur. Non dixit supra puerum. Sed quid [Col. 0080C] dfxit? Supra, ubi erat puer. Ubi enim erat puer, nisi in sinu Matris? Stabat ergo stella, et clamabat; habet enim linguam suam. Ne enim longe petamus exempla, sic illa stella loquebatur Magis, sicut istae litterae loquuntur nobis: Significando igitur loquebatur, sed quid significabat? quid dicebat? Vis audire quid? Hic est puer: haec est Mater pueri: hic eum quaerite, hic invenietis: hic in parvo corpusculo latet, qui ubique est et omnia replet. Hoc est enim quod dicit. Videntes autem stellam, gavisi sunt gaudio magno valde. Quid est enim videntes stellam, nisi videntes et intelligentes quid eis significabatur et dicebatur per stellam? non enim magnum gaudium est videre stellas. Nam et solem et lunam [Col. 0080D] saepe videmus, et non multum videndo gaudemus. Gaudebant igitur non propter stellam, sed propter stellae significatum. Et intrantes domum, invenerunt [Col. 0081A] puerum cum Maria matre ejus, et procidentes adoraverunt eum. Et apertis thesauris suis, obtulerunt ei munera, aurum, thus et myrrham. Quanta tunc exsultatio tibi fuerit, o Virgo beatissima, quis cogitare valeat? quoniam eum, quem nuper genueras, jam quasi dominum adorari videbas. Suscipe prima munera filii tui; suscipe tributa quae ei solvuntur; et quae aliis tributa solvere veneras, tu prius ab aliis tributa suscipias. Ad hoc enim, ut Lucas ait (I, 5), venerat Joseph in Bethlehem, ut ipse quoque sicut caeteri, profiteretur et obligaret se tributa persolvere, eo quod esset de domo et familia David. Unde manifestum est quod secundum familias tributa solvebantur, omnesque ejusdem familiae propter hoc munus conveniebant: siquidem Joseph et Maria, [Col. 0081B] quia erant de familia David, in Bethlehem venire necessarium fuit, ubi illa familia habitabat. Sed quare tria [(51) 1Kb] munera obtulerunt, nisi ut Trinitatis mysterium revelarent? Primum enim munus offerimus credendo in Patrem, secundum in Filium, tertium in Spiritum sanctum. Haec tria munera nobis sufficiunt. Qui haec non offert, a Christo non recipitur. Haec est igitur causa quare tria munera Domino obtulerunt; si enim vel plus, vel minus offerrent, fidem catholicam non tenerent. Quid autem per aurum significari putamus, nisi illam, quae caeteris major est, et latius fulget, regiam potestatem? Aurum igitur Christo offerimus, quia omnium regem eum esse 11 credimus. Offerimus autem et thus, quia Deum esse confitemur. Thus enim in sacrificiis etiam gentiles [Col. 0081C] diis suis offerre consueverant. Myrrham quoque offerimus, quia sic illum Deum esse credimus, ut hominem, et mortalem esse non dubitemus; myrrha enim, ne corrumperentur, olim mortuorum corpora condiebantur. Quia ergo Christo obtulimus sua, offeramus ei et nostra. Quod enim Regem, et Deum, et hominem eum esse credimus, suum est: nostra vero sunt quae nobis ab eo donata sunt. Habet enim Ecclesia aurum in sapientia; thus vero in sancta et bene Deo redolente conversatione; myrrham autem in amaritudine poenitentiae et carnis mortificatione. Aurum igitur offerunt doctores; thus martyres et confessores; myrrham jam poenitentes peccatores. In aliis itaque aurum fulget, in aliis thus suaviter redolet, in aliis myrrha sapienter amarescit. Quid [Col. 0081D] alliud Deo offerre possumus? Omnis nostra oblatio in his tribus muneribus continetur. Talia igitur munera obtulerunt Magi, in quibus et fidei veritatem et totam Ecclesiae disciplinam significabant. Et responso [Col. 0082A] accepto in somnis, ne redirent ad Herodem, per aliam viam reversi sunt in regionem suam. Revertamur igitur et nos per aliam viam in regionem nostram, quia per illam, qua exivimus, redire non possumus Hoc enim et filiis Israel de Aegypto exeuntibus praecipitur, ut per eamdem viam non revertantur [(52). 1Kb] . Regio namque nostra paradisus est, regio nostra est terra viventium [(53). 1Kb] : ibi enim habitaverunt parentes nostri: inde exierunt. Sed qua via? Utique per superbiam, per inobedientiam, per vanam gloriam, per gulae intemperantiam: per hanc autem viam in patriam redire non possumus. Alia ergo quaerenda est, qua in patriam revertamur. Haec autem via Christus est; ipse enim ait: »Ego sum via, veritas et vita; nemo venit ad Patrem nisi per me (Joan. XIV, 6).« Invenimus [Col. 0082B] viam, curramus per eam, si recto itinere in patriam redire velimus. Per hanc enim ille currit, qui ejus praecepta custodit. Diliges Dominum Deum tuum ex toto corde tuo, et proximum tuum sicut teipsum; hoc ipse praecipit; hoc tibi sufficit custodire; ne quaeras amplius; haec via in patriam te reducit.

IV. Qui cum recessissent, ecce angelus Domini apparuit in somnis Joseph dicens: Surge, et accipe puerum, et matrem ejus, et fuge in Aegyptum, et esto ibi usque dum dicam tibi: futurum est enim, ut Herodes quaerat puerum ad perdendum eum [(54) 1Kb] . Quomodo enim completis diebus purificationis Jerusalem Christus in templo offerri potuit, si statim ut Magi recesserunt in Aegyptum fugiens abiit [(55) 1Kb] ? An fortasse tandiu Magi in Bethlehem morati sunt, [Col. 0082C] donec simul cum puero et matre ejus Joseph de Jerusalem post purificationem reverteretur? Sed melius mihi videtur esse ut sic dicatur: Qui cum recessissent, aliquanto post tempore evoluto, et omnibus, quae secundum legem debebantur, expletis, ecce angelus Domini apparuit in somnis Joseph dicens: Surge, et accipe puerum, et matrem ejus, et fuge in Aegyptum. Adhuc enim omnia quieta erant: adhuc Herodes Magos exspectans, nondum sui cordis malitiam revelabat. Unde et secure vadunt in Jerusalem, ut Legis mandata perficiant. Inde vero in Aegyptum fugere jubentur, ubi Abraham, et Jacob, et filii Israel peregrinati sunt. Hoc enim propheta praedixerat dicens: »Ecce Dominus ascendet super [Col. 0082D] nubem levem, et ingredietur Aegyptum (Is. XIX, 1),« et corruent omnia simulacra ejus. Nubes enim levis, et nullius corruptionis pondere gravis est Virgo Maria, quae in Aegyptum Christum portavit, ut lux in tenebris luceret, et populus, qui sedebat in [Col. 0083A] tenebris lucem videret. Qui consurgens accepit puerum, et matrem ejus nocte, et recessit in Aegyptum, et erat ibi usque ad obitum Herodis. Ecce fugit Christus, et in nocte fugit, ut fuga, quae per se difficilis est, noctis obscuritate difficilior fiat. Si ergo Christus fugit Herodem, quanto magis nos diabolum, et membra ejus fugere oportet? Nulla itineris difficultate terreamur, quia melius est duro labore fatigari, quam ab hostibus necari: arcta enim et angusta via est, quae ducit ad vitam. Verumtamen nec semper est fugiendum, nec semper est resistendum: sed pro temporis et negotii qualitate, et hoc, et illud fieri oportet. Nam et sancti aliquando fugiebant, aliquando hostibus sponte occurrebant. Ipse quoque Salvator noster, qui nos de civitate in civitatem [Col. 0083B] fugere praecepit, cum et ipse, si vellet, fugere potuisset, sponte sua tempore passionis hostibus occurrit [(56) 1Kb] . Non igitur timore mortis, si justam et utilem 12 fore putamus, sed timore peccandi et visibiles et invisibiles hostes fugere debemus. Quare autem Christus in Aegyptum fugerit, evangelista subinferens ait: Ut adimpleretur quod dictum est a Domino per prophetam dicentem: Ex Aegypto vocavi filium meum: si enim in Aegyptum non isset, ex Aegypto vocari non potuisset. Sic igitur impleta est prophetia, et utilitas prophetiae. Tunc Herodes videns, quod illusus esset a Magis, iratus est valde: et mittens occidit omnes pueros, qui erant in Bethlehem, et in omnibus finibus ejus a bimatu et infra, secundum tempus quod exquiesierat a Magis. Quoniam [Col. 0083C] enim Herodes prophetarum oraculo in Bethlehem nasciturum Christum audierat. Ideo omnes pueros, qui erant in Bethlehem, et in omnibus finibus ejus occidit, ut quia unum invenire non poterat, unum simul cum caeteris interficeret. Sed quare a bimatu et infra? Quia secundum Magorum responsionem [(57) 1Kb] , Christum hujus aetatis esse sciebat. Praeoccupatus enim aliis negotiis, cum jam pene duo anni transissent, et Magi ad eum non reverterentur, se illusum esse intelligens, valde iratus, omnes hos pueros occidere jussit. Tunc impletum est, quod dictum est per Jeremiam prophetam dicentem: vox in Rama audita est, ploratus et ululatus multus, Rachel [Col. 0084A] plorans filios suos, et noluit consolari, quia non sunt. Rama enim interpretatur excelsa [(58) 1Kb] . Illa igitur vox auditur in Rama. quae multum exaltata prae sua magnitudine longe, lateque diffunditur. Multus enim ploratus multusque ululatus ibi erat, ubi tot matres, tot parentes, tot homines utriusque sexus, visa tanta crudelitate, etiamsi vellent, voces cohibere non poterant. Quare autem Rachel filios suos plorare dicitur, cum utique non filii Rachel, quantum ad litteram, sed filii Liae sororis ejus omnes isti fuerunt? Judas enim non Rachel, sed Liae filius fuit, in cujus tribu haec caedes tam immensa facta est. Sed quia Rachel interpretatur ovis, et significat sanctam Ecclesiam, quae ovinam simplicitatem imitatur, non immerito filii Rachel esse dicuntur, qui quasi agni [Col. 0084B] innocentes et sine voce, jugulantur. Denique cujus filii sunt agni? nonne ovis? Sunt igitur filii Rachel. Si quidem illa est ovis, et isti agni. Plorat autem Rachel, id est, sancta Ecclesia usque hodie filios suos, quia quamvis ad requiem eos ire intelligat; dolet tamen, quia corporaliter ab ea separantur. Sic autem dolebant et illi, quibus Dominus ait: »Et vos nunc quidem tristitiam habetis; iterum autem videbo vos, et gaudebit cor vestrum (Joan. XVI, 22).« Et quamvis multo melius quam fuerant sint (si quidem jam nunc cum Deo sunt), ad tempus tamen consolationem non recipit, quoniam in hac vita non sunt.

V. [(59) 1Kb] Defuncto autem Herode, ecce angelus Domini apparuit in somnis Joseph in Aegypto dicens: Surge, et accipe puerum, et matrem ejus, et vade in terram Israel;[Col. 0084C]

defuncti sunt enim qui quaerebant animam pueri. Qui consurgens accepit puerum, et matrem ejus, et venit in terram Israel. Plana sunt haec: si exponantur, difficiliora reddi possunt. Quod enim in patriam suam revertitur Jesus, nos quoque in patriam nostram festinare admonet. Audiens autem quod Archelaus regnaret in Judaea pro Herode patre suo, timuit ille ire. Judaeam enim Jerusalem dicit, et ea quae a tribu Juda in circuitu possidebantur. Divisum igitur erat regnum, et jam a pluribus regebatur [(60) 2Kb] . Et admonitus in somnis secessit in partes Galilaeae; et veniens habitavit in civitate quae vocatur [Col. 0085A] Nazareth, ut adimpleretur quod dictum est per prophetam: Quoniam Nazaraeus vocabitur. Nazarenus enim dictus est Christus a Nazareth: Nazaraeus vero [(61) 1Kb] , 13 quia Deo ab infantia consecratus est. Verumtamen cum et Nazaraeus interpretetur mundus, et Nazareth munditiae, non incongrue et Nazaraeus et Nazarenus a Nazareth dici possunt. A quo enim, nisi a munditiis, derivatur mundus? Bene autem Nazaraeus dicitur Christus, quia non solum ipse est mundus, verum etiam sine ipso nihil est mundum.

VI. [Cap. III.] In diebus autem illis venit Joannes Baptista praedicans in deserto Judaeae, dicens: Poenitentiam agite, appropinquavit enim regnum coelorum. In diebus, inquit, illis, quibus in Nazareth Jesus habitabat; non autem in illis, quibus de Aegypto reversus [Col. 0085B] fuerat, coepit praedicare Joannes Baptista: Dicit enim Lucas evangelista quod quinto decimo anno Tiberii Caesaris Joannes praedicare coepit [(62) 1Kb] . Sed ubi praedicabat? In deserto Judaeae; et quid dicebat? Poenitentiam agite. Quare hoc? quia appropinquavit regnum coelorum. Videmus igitur quia desertum Judaea vocatur: hoc enim ipse Dominus significans ait: »Ecce relinquetur vobis domus vestra deserta (Matth. XXII, 58) [(63) 1Kb] .« Desertum enim non est hominum habitatio, sed est ferarum et animalium ratione carentium. Si enim rationem Judaei habuissent, Dominum suum non occidissent. At vero nisi ferae essent; leones, dracones, canes, et unicornes non dicerentur. In deserto igitur Joannes praedicabat, [Col. 0085C] quia feras, et belluas ad fidem vocabat. Dicebat autem; poenitentiam agite, ut a peccatis soluti a terreno regno, in regnum coelorum transferamini. Appropinquavit enim regnum coelorum, quia vobiscum, et inter vos habitat Rex angelorum. Agite igitur poenitentiam; mundamini a peccatis, ut hujus tanti Regis, et regnum et populus esse possitis. Sed quis est iste Joannes qui tam bene praedicat? Hic enim est ille de quo dictum est per Isaiam prophetam dicentem: »Vox clamantis in deserto: Parate viam Domini; rectas facite semitas ejus (Isai. XL, 3).« Vox enim vocatur Joannes, quia Verbum vocatur Christus [(64) 1Kb] . Sicut enim Joannes praecedit Christum, [Col. 0086A] ita vox praecedit verbum: statim enim ut ex ore loquentis sonus qualiscunque procedit, vox est: verbum autem nondum est; quia omne verbum significat aliquid. Praecedit igitur vox, sequitur verbum; merito ergo praecursor Domini Joannes vocatur, quoniam et nascendo, et praedicando, et moriendo, et ipsa sui nominis appellatione, Christum praecedit. Denique Verbum Dei, quod in pectore meo est, nisi vocis indumento, neque intelligi, neque ad te transire potest. Sic igitur Verbum Dei nec indiget indumento vocis ut intelligatur, quomodo prius indigebat indumento carnis ut videretur. Unde et Verbum caro factum est, et habitavit in nobis. Quid est autem viam Domini parare, et semitas ejus rectas facere, nisi virtutes et [Col. 0086B] bona opera diligere, tenere, sequi, et totis viribus amplecti? Ipse autem Joannes habebat vestimentum de pilis camelorum, et zonam pelliceam circa lumbos suos: esca autem ejus erat locusta, et mel silvestre. In hoc enim beatus Joannes apertissime demonstrat quam pro nihilo mundum istum omnesque ejus blanditias duceret, qui tam vilissimo indumento ciboque utebatur: sola enim vitae hujus necessaria quaerebat, qui sic vivere disposuerat. Hujus enim exemplum illi sequuntur qui dicunt: Habentes victum et vestitum, his contenti simus [(65) 1Kb] . Praeterea quia poenitentiam praedicabat; qualiter poenitentes vivere debeant, eis in seipso regulam dabat. Locusta autem mundum animal est, et lege non prohibetur; [Col. 0086C] etsi ejusmodi cibus modo in usu [(66) 1Kb] non habeatur. Tunc exibat ad eum Hierosolyma, et omnis Judaea; et omnis regio circa Jordanem, et baptizabantur ab eo in Jordane, confitentes peccata sua. Videns autem multos Pharisaeorum et Sadducaeorum venientes ad baptismum suum, dixit eis; progenies viperarum quis demonstravit vobis fugere a futura ira [(67) 1Kb] ? Viperarum enim haec natura dicitur esse [(68) 1Kb] , ut quando femina concipit, masculum interficiat, quando vero parit, ipsa nihilominus a filiis occidatur; neque enim exspectant, ut assueto naturae ordine oriantur, sed rupto matris utero violenter foras erumpunt. Vipera igitur Synagoga est [(69) 1Kb] , quae virum suum [Col. 0087A] Salvatorem nostrum, nam et ipse serpens vocatur [(70) 1Kb] , postquam ad eam venit, postquam eam suo semine impraegnavit, totamque evangelicae praedicationis sementem in eam effudit, illa sicut vipera, sicut venenosa et impia contra eum assurgens, eum 14 interfecit. Hujus autem filii isti sunt, qui matris nequitiam fugientes, ad poenitentiam veniunt, et de ipsius impio ventre exire nituntur. Hujus filii et Apostoli fuerunt [(71) 1Kb] , qui exstincta matre, ex ejus utero progredientes, ubique terrarum Evangelium praedicaverunt. Ex hoc autem utero et Apostolus laetabundus egrediens ait: »Cum autem placuit ei, qui me segregavit ex utero matris meae, et vocavit per gratiam suam,« et caetera (Galat. I, 15). Et isti quidem Synagogam occiderunt, quia perpetuae morti [Col. 0087B] eam damnaverunt. Sic igitur ex impia matre boni filii oriuntur; quibus nunc dicitur: progenies viperarum; sed jam nunc dissimiles a natura viperarum, quis demonstravit vobis fugere a futura ira? Facite ergo fructum dignum poenitentiae: illa enim poenitentia sine fructu est, quae in nullo bono opere se manifestat, qualis est. Sicut enim bonae arbores commendantur fructu, ita et digne poenitentes bonis operibus commendantur. Quis enim eum poenitere dicat, qui adhuc id ipsum agit, unde se poenitere dissimulat [(72) 1Kb] ? Et ne velitis dicere intra vos: Patrem habemus Abraham, talis enim cogitatio falsam securitatem et inutilem parit. Non enim sufficit vobis quod Abrahae filii estis, nisi Abrahae opera faciatis, et ejus fidem teneatis. Dico enim vobis, quoniam [Col. 0087C] potens est Dominus de lapidibus istis suscitare filios Abrahae. Unde manifestum est quod filii Abrahae non secundum carnem [(73) 1Kb] , sed secundum fidem dicuntur. Si enim secundum carnem dicerentur, qui ex ejus carne non essent, ejus filii dici non possent. Suscitantur autem de lapidibus filii Abrahae, [(74) 1Kb] quia gentiles prius lapidei, duri, et infructuosi Abrahae filii facti sunt, ejus fidem, et opera imitantes. Jam enim securis ad radicem arboris posita est: securis Christus [(75) 1Kb] arbor synagoga: prope est igitur ut succidatur, cui ad radicem jam securis posita est. Exspectat tamen adhuc, ut videat si fecerit fructum bonum. Hoc enim ficus illa significavit [(76) 1Kb] , cui Dominus maledixit, quoniam fructum non habebat, et [Col. 0087D] aruit. Qui igitur toti arbori non pepercit, quomodo uni ex ramis parcet? Ne dicas itaque intra te; filius sum Abrahae: sed fac illius opera, ne ab ejus radice [Col. 0088A] simul cum caeteris succidaris. Omnis enim arbor quae non facit fructum bonum, excidetur et in ignem mittetur. Quid enim arbor, quid fructus, et quid ignis iste significet, manifestum est. De hoc enim igne dicitur: »Vermis eorum non morietur, et ignis eorum non exstinguetur (Isai. LXIV).«---Ego quidem vos baptizo in aqua in poenitentiam. Qui autem post me venturus est, fortior me est, cujus non sum dignus calciamenta [(77) 1Kb] portare, ipse vos baptizabit in Spiritu sancto, et igni. [(78) 1Kb] Aqua enim tantum baptizabat beatus Joannes, quia ejus baptismus carnem a sordibus lavare poterat; animam vero a peccatis mundare non poterat. Erat enim hic umbra, et figura melioris baptismi. Baptizabat autem in poenitentiam, id est, ad hoc ut agerent poenitentiam, [Col. 0088B] ut sicut ipse aqua eos lavabat exterius, ita ipsi se poenitentia lavarent interius, ut mox Christo veniente, ad ejus baptismum suscipiendum essent parati. Quae sunt autem calciamenta Christi, quae se vir sanctus portare indignum esse dicit? Christi enim calciamenta portare est ejus Incarnationis mysteria praedicare: Quodammodo enim se divinitas calciamentis induit, quoniam nostrae carnis morticinum Dei Filius suscepit. Cum enim caetera indumenta ex alia et alia materia habeamus, calciamenta tamen non nisi carnea, et de carne suscepta habemus. Baptizabat autem Christus in Spiritu sancto, et igni, id est, in virtute Spiritus sancti, qua peccata simul tolluntur et uruntur. Una enim [Col. 0088C] eademque virtus est et Patris, et Filii, et Spiritus sancti; sed quia Spiritus sanctus ab utroque procedit, bene in Spiritu sancto Dominus Jesus baptizare dicitur; quia in hac una persona virtus totius Trinitatis breviter ostenditur. Ipse enim qui ait, »nisi quis renatus fuerit ex aqua, et Spiritu sancto (Joan. III, 5);« idem ipse dixit, »baptizantes eos in nomine Patris, et Filii, et Spiritus sancti (Matth. XXVIII, 19).« Si igitur beatus Joannes dixisset, ipse vos baptizabit in se ipso, quando dixit: Ipse vos baptizabit in Spiritu sancto; obscurum quidem esset, ad ipsum tamen significaret. Similiter autem si dixisset: ipse vos baptizabit in Patre: et hoc iterum esset obscurum, quamvis omnium trium sit una operatio. Bene itaque dixit, ipse vos baptizabit in Spiritu [Col. 0088D] sancto, id est, in ea virtute quae communis est Patris, et Filii, et Spiritus sancti [(79) 1Kb] . Sequitur: Cujus ventilabrum in manu sua et permundabit aream [Col. 0089A] 15 suam; et congregabit triticum suum in horreum, paleas autem comburet igni inextinguibili. Quis enim per ventilabrum, quo grana a paleis dividuntur, nisi ejus discretionis libram, et examen [(80) 1Kb] ? quid vero per aream, nisi Ecclesiam? quid per triticam, nisi bonos? quid per paleas, nisi malos? quid per horreum, nisi patriam coelestem? Postquam igitur Salvator noster suae discretionis examine bonos a malis, et agnos ab haedis separabit, tota sancta Ecclesia iniquorum consortio libera, et emundata, tunc bonos ad regnum invitabit dicens: Venite benedicti Patris mei, percipite regnum, quod vobis paratum est ab origine mundi. Paleis autem, id est, iniquis quid dicet? Ite maledicti in ignem aeternum. Tunc venit Jesus a Galilaea in Jordanem [Col. 0089B] ad Joannem, ut baptizaretur ab eo. Quod enim ait tunc [(81) 1Kb] , intelligendum est, quando Joannes talia praedicabat, et baptizabat, non autem quando praedicare coeperat: jam enim tricesimum annum uterque intraverat, quando ad baptismum Dominus venerat. Baptizatur autem Jesus non sibi, sed nobis [(82) 1Kb] . Lavat aquas, et sanctificat suo tactu, non ipse lavatur ab aquis. Ibi vetus circumcisio periit: ibi novae fidei innovatio coepit. Ibi primum Joannes baptizare didicit, ubi totius Trinitatis mysteria cognovit, audivit, et vidit. Territus tunc Joannes, et ad Dominum accedere contremiscens, prohibebat cum dicens: Ego a te debeo baptizari, et tu venis ad me? Respondens autem Jesus dixit: Sine modo; sic enim decet nos implere omnem justitiam. Tu, inquit, [Col. 0089C] major es, tu Dominus es; ego minor et servus; me oportet minui, te autem crescere. Quid est ergo quod tu venis ad me? ego potius debui ire ad te. Tu mundus es, et omnia mundas: non tu a me, sed ego a te et mundari, et baptizari debeo. At ille: Sine modo; mysterium est quod ago, dum ego baptizor, tu quoque in me baptizaris, quia membrum es illius, qui baptizatur. Sic enim decet nos implere omnem justitiam, veteribus finem, et terminum ponentes, novis autem exemplum et regulam dantes. Tunc dimisit eum. Quid est, dimisit eum? non ulterius restitit, non ulterius contradixit, quin immo acquievit, et eum secundum suam voluntatem facere permisit [(83) 1Kb] . Baptizatus autem Jesus confestim [Col. 0089D] ascendit de aqua, et ecce aperti sunt ei coeli, et vidit Spiritum Dei descendentem sicut columbam, et venientem super se: et ecce vox de coelis dicens; hic est filius meus dilectus, in quo mihi complacui. Quid est [Col. 0090A] enim quod baptizato Domino coeli aperiuntur? Magnum est hoc mysterium, magnamque his, qui baptizantur, laetitiam praefigurat. Clausum erat prius, nemo illuc ante baptismum ingrediebatur: nunc autem apertum est: sed baptizatis est apertum. Sic enim ipse Dominus ait (Joan. III, 5): »Nisi quis renatus fuerit ex aqua et Spiritu sancto, non intrabit in regnum coelorum [(84) 1Kb] .« Vidit autem Spiritum Dei descendentem sicut columbam, non quod Spiritus sanctus in columba incarnatus sit; solus enim Filius est incarnatus; sed quod in columba Spiritus Dei se ostendere voluit. Nam et in nobis est Spiritus sanctus: hoc enim Apostolus dicit (I Cor. III, 16): »Nescitis quia templum Dei estis, et Spiritus sanctus [(85) 1Kb] habitat in vobis;« non tamen Spiritus sanctus [Col. 0090B] incarnatur in nobis. Vox autem illa, quae de coelis audita est, cujus nisi Patris fuit? Quis enim alius dicere potuit; hic est filius meus dilectus? Verumtamen qualiter ab invisibili et incorporeo vox corporea, sensibilisque procedat, solvat qui potest. Complacet autem sibi Deus Pater in Filio suo dilecto, quod talem ante tempora ineffabiliter, et sine initio filium genuit. Sic enim, si dicere dignum est, et nos nobis placemus in operibus nostris, quando aliquid agimus, quod laude dignum esse videatur. Apertissime autem hoc in loco Trinitas ostenditur, iniquo personaliter tota sentitur; siquidem Filius in homine, Spiritus sanctus in columba, et Pater in suae vocis testimonio declaratur [(86) 1Kb] .

VII. [CAP. IV.] Tunc Jesus ductus est in desertum a Spiritu ut tentaretur a diabolo. Et cum jejunasset quadraginta diebus, et quadraginta noctibus, postea esuriit.[Col. 0090C] Praecipui Ecclesiae sancti doctores Dominum Jesum in desertum a suo spiritu ductum esse exponunt [(87) 1Kb] : quem si ab alio quoque spiritu ductum fuisse exposuissent, non esset inconveniens, cum Lucas Evangelista eum in Jerusalem, et in 16 montem excelsum valde a diabolo non assumptum, sed ductum apertissime dicat. Quod si ibi, et ibi ab alio spiritu ductum esse non est inconveniens; quare in desertum quoque ab alio spiritu eum ductum fuisse inconveniens videatur [(88) 1Kb] ? Sed sive a suo, sive ab alio ductus fuerit, considerandum est, quare se a diabolo tentari permiserit. Nihil enim sine utilitato [Col. 0090D] et ratione facit Salvator noster: et ibi maxime rationem quaerere debemus, ubi ipse aliquid agit (si tamen tale aliquid agit), quod suae majestatis videatur esse indignum: quis enim audire non horreat, [Col. 0091A] quod virtus a diabolo vel ducatur, vel tentetur? Verumtamen vel sua sponte ducitur, imo se jubente ducitur (ejus enim velle jubere est), non est hoc tantum horrendum, quantum quid significet mirandum et quaerendum. Quis enim nesciat Pilatum et Judaeos qui eum occiderunt, non solum membra diaboli, sed ejus quoque servos fuisse? Et quidem major nobis injuria videtur esse ea, quam a servis alicujus hominis patimur, quam si ab ipso eorum domino eam pateremur. Unde non magis horrendum est quod Salvator noster a diabolo ducitur, et tentatur, quam quod a Judaeis occiditur et flagellatur. Sicut enim Christus occiditur non sibi, sed nobis; ita etiam tentatur non sibi, sed nobis. Nobis enim mortuus est, quia nobis ejus mors necessaria erat: nisi [Col. 0091B] enim ipse moreretur, nos non viveremus: mortuus igitur est, ut nos vivamus. Similiter autem nobis tentatus est; quia ejus tentatio duplex nobis beneficium probat. Alterum quidem ut sciamus quomodo tentatoribus nostris, et his qui nobis injuriam faciunt, respondere debeamus. Alterum vero ut in nulla nostra virtute, vel sapientia confidamus; quoniam inimicus noster diabolus, qui ipsum Dominum nostrum tentare praesumpsit, tanquam leo rugiens semper circuit quaerens quem devoret [(89) 1Kb] . Reddita igitur causa tentationis, videamus et mysterium significationis. Cum enim multis modis diabolus homines tentet, maxime tamen his tribus eos tentando aggreditur: id est aut ciborum appetitu, aut vana gloria, aut honoris et divitiarum sublimitate. Nititur [Col. 0091C] autem eos quos tentat, ad excelsa ducere, et in altum elevare, ut sicut ipse elevatus cecidit, sic et alios exaltando ruere faciat. Ipse enim est qui ait [(90) 1Kb] : »In coelum ascendam, super astra Dei exaltabo solium meum; sedebo in monte testamenti, in lateribus Aquilonis, et similis ero Altissimo.« Alios itaque in desertum ducit [(91) 1Kb] : alios supra templi pinnaculum ponit: alios vero in montem excelsum exaltat. Et in desertum quidem ducit: quando ab amore coelestis patriae, et a divina contemplatione mentes hominum avertit, et terrena quaeque, et transitoria cogitare facit: desertum enim est quidquid a Deo longe est. Sed quod cogitare non magnum peccatum est, nisi cogitationi delectatio [Col. 0091D] succedat, opponit menti diversas ciborum delicias, ut sicut primum hominem decepit per gulae intemperantiam, sic caeteros quoque decipiat. In pane enim omnia ciborum genera significantur, secundum illud [(92) 1Kb] : Intravit Jesus in domum cujusdam principis Pharisaeorum Sabbato manducare panem. Quando igitur haec tibi in mentem venerint, et oblitus eorum quae animae sunt, sola ea quibus caro delectatur, inpinguatur et superbit, cogitare coeperis, [Col. 0092A] recordare, quia in deserto es, tentat te inimicus, et panes suos tibi apponit. Responde itaque, sicut Dominus tuus respondit, quando ipse quoque ab eo tentabatur: Non in solo pane vivit homo, sed in omni verbo quod procedit de ore Dei. Pane enim nutritur corpus, verbo Dei reficitur anima [(93) 1Kb] . Utrumque ergo bonum est: alterum tamen nimium appetere, multumque delectabilem quaerere, et in suscipiendo temperantiam non habere, malum est. Ex hoc enim luxuria omnisque carnis petulantia nascitur. Propter hoc et dives ille qui epulabatur quotidie splendide, quia susceperat bona in vita sua, omnia mala nunc patitur post mortem suam. Videamus modo de illis quos supra pinnaculum templi diabolus statuit, in quibus mihi clericorum [Col. 0092B] ordo maxime significari videtur [(94) 1Kb] . Illi enim a diabolo supra pinnaculum templi elevantur, qui dum se idoneos esse putant, qui Ecclesiam Dei regere possint, et pretio, et precibus, et quibuscunque modis possunt, Ecclesiae praelati et episcopi fieri nituntur. Neque enim se aliter Christus illuc a diabolo duci pateretur, nisi quia tales Christianos suo nomine praesignitos in hoc facto significare volebat. Et bene quidem tunc omnium personas, bonorum scilicet et malorum in se significando suscepit, quando se a diabolo tentari permisit. Quod autem ait, Si Filius Dei es, mitte te deorsum, quid aliud nisi hoc dicere videtur: Jam inter filios Dei computatus es, jam episcopus ordinatus es, jam ab his qui te 17 non cognoscunt videris esse quod non es. Fac [Col. 0092C] igitur aliquid unde lauderis, unde gloriosus habearis, et unde magnus ab hominibus videaris. Mitte te deorsum. Semper enim hi tales se deorsum mittunt, quia solas divitias, gloriam et dignitates quaerentes quotidie deteriores fiunt; et hos tamen benignissimus Dominus docere non dedignatur, quomodo suo tentatori respondere debeant; si tamen non diabolum tentantem, sed se salutaria consilia dantem audire velint. Ait enim: Rursum scriptum est: Non tentabis Dominum Deum tuum. Hoc enim Dominus respondit, quando diabolus eum duxit supra pinnaculum templi, et quando ei dixit; si Filius Dei es, mitte te deorsum. Similiter igitur et tu quia intelligis te supra Ecclesiam Dei male ordinatum; et non a Deo, sed a diabolo ibi positum, caeterisque praelatum: [Col. 0092D] qui tibi etiam quotidie dicit mitte te deorsum, et te quotidie praecipitare, et perdere nititur; recordare hujus testimonii, quod non diabolo, sed tibi et omnibus hominibus a Domino dicitur. Responde igitur: Non tibi credam, non me deorsum mittam; sed obediam Scripturae mihi dicenti: non tentabis Dominum Deum tuum. Quomodo enim Dominum non tentat qui Ecclesiam, quam furtim et per latrocinium [Col. 0093A] invasit, contra canonum instituta, et Dei voluntatem tenet, et possidet? Multum enim Deum tentat qui in eo peccato perseverat, quo se perire non dubitat. His autem ita dispositis, nunc de illis quoque videamus, qui supra montem excelsum valde a diabolo ducuntur, quibus etiam omnia regna mundi, et eorum gloriam ostendit, et ostensa promittit, si eum procidentes adorent. Quos enim alios per istos intelligamus, nisi imperatores, reges, duces, principes, caeterosque saeculi hujus potentes [(95) 1Kb] , quos in montem excelsum, id est in ipsarum dignitatum sublimitatem per homicidia, perjuria, furta, rapinas, proditiones, fraudes, et caetera hujusmodi diabolus ducit et exaltat? Et isti quidem eum adorant, eum colunt et venerantur; eum quasi Deum sequuntur, [Col. 0093B] et post eum in tenebras demerguntur: neque enim audiunt hoc quod dicit Dominus Jesus. Dominum Deum tuum adorabis et illi soli servies. Quia igitur dictum est de his qui in desertum ducuntur, et de his qui supra pinnaculum templi constituuntur, et de illis qui supra montem excelsum valde exaltantur. Nunc ad principium redeamus, et quare Salvator noster quadraginta diebus, et quadraginta noctibus jejunaverit exponamus [(96) 1Kb] . Quaeri enim potest quare neque plus, neque minus jejunaverit; et quare sibi hoc dierum numero jejunare placuerit. Tantum enim Moysen, tantum et Eliam jejunasse legimus [(97) 1Kb] . Quadragenarius enim numerus ex quatuor constat, et decem: quatuor enim decem, vel decies quatuor quadraginta fiunt. Per quatuor autem [Col. 0093C] novum Testamentum significatur, quoniam in quatuor evangeliis consistit. Per decem vero significatur vetus, qui in decem mandatis legis continetur. Quadraginta ergo diebus jejunare est utriusque testamenti praecepta servare. Quadraginta enim diebus jejunat, qui ab illis omnibus se immunem et jejunium custodit, quae utrumque Testamentum facere interdicit: ut sicut caro exterius jejunat a cibis, ita et mens interius jejunet a vitiis. Dicit enim Scriptura: Non occides, non moechaberis, non furtum facies, non falsum testimonium dices, non concupisces rem proximi tui, et similia. Hi sunt illi cibi a quibus utrumque testamentum praecipit abstinere. Qui ergo carnem jejuniis macerat, nisi ab istis cibis [Col. 0093D] se interius jejunium custodiat, non bene jejunat. Jejunemus igitur carne, jejunemus et mente. Noti nobis sunt illi cibi, a quibus abstinere debeamus. Jejunavit itaque Dominus Jesus quadraginta diebus, [Col. 0094A] et quadraginta noctibus, quatenus in ciborum jejunio significaret nobis jejunium corporis, et in dierum numero demonstraret jejunium cordis.

VIII. [(98) 1Kb] Cum autem audisset Jesus quod Joannes traditus esset, secessit in Galilaeam: et relicta civitate Nazareth, venit, et habitavit in Capharnaum maritima, in finibus Zabulon et Nephtalim: ut adimpleretur quod dictum est per Isaiam prophetam: Terra Zabulon et Nephthalim via maris trans Jordanem Galilaeae gentium, populus, qui sedebat in tenebris, vidit lucem magnam; et sedentibus in regione umbrae mortis lux orta est eis. Manifestum est igitur, quia non alicujus rei timore sesessit Dominus in Galilaeam, relicta civitate sua Nazareth, sed ut prophetia compleretur, quae in fines Zabulon, et [Col. 0094B] Nephtalim eum venturum esse praedixerat. Sic enim ait Isaias (Isai. IX, 1). »Primo tempore alleviata est terra Zabulon et terra Nephthalim.« Sed quare primo tempore? quia statim in suae praedicationis 18 initio, et antiquam apostolos elegisset veniens illuc, Petrum et Andraeam, Jacobum et Joannem de piscatione vocavit, et eis ut post se venirent, imperavit. Sic igitur primo tempore suorum pondere peccatorum terra Zabulon, et terra Nephthalim alleviata est [(99) 1Kb] . Quae ideo quidem via maris dicitur, quia portuosa erat, et naufragiis dedita [(100) 1Kb] . Unde et Jacob in benedictionibus ait [(101) 1Kb] : »Zabulon in littore maris habitabit, et in statione navium pertingens usque ad Sidonem.« Sed quare in Galilaeam secessisse dicitur? cum Lucas evangelista [Col. 0094C] Nazareth in Galilaea esse ostendat, dicens: »Missus est Gabriel angelus a Deo in Galilaeae civitatem, quae vocatur Nazareth (Luc. I, 26).« In hoc quoque Evangelio superius legitur, quod Joseph admonitus in somnis »venit in partes Galilaeae, et habitavit in civitate Nazareth (Matth. II, 22).« Per quod datur intelligi quod Nazareth non in plena provincia Galilaeae, sed in extremis finibus sita sit [(102) 1Kb] . Secessit igitur in Galilaeam, id est, in ipsius provinciae plenitudinem. Gentium autem illarum populus, qui ibi in tenebris sedebat, et lumen veritatis non habebat quia legem spiritualiter non intelligebat, tunc vidit lucem magnam. Vere utique magnam; ipsa est enim, quae illuminat omnem hominem venientem in [Col. 0094D] hunc mundum, quam qui sequitur, non ambulat in tenebris, sed habebit lumen vitae. Et sedentibus in regione umbrae mortis, lux orta est eis. Illi enim sub umbra mortis sedent, qui vitae arborem ignorant. [Col. 0095A] Mala umbra, quae sic refrigerat, ut occidat; sic obscura, ut penitus lumen tollat. His igitur nisi lux ista illuxisset, vita pariter, et lumine caruissent, quoniam et umbra lumen eis tollebat, et mors vitam eis auferebat. Venit igitur lux, venit Dominus Jesus, qui simul eos et illuminavit, et sanavit. Unde et subditur: Exinde coepit Jesus praedicare, et dicere; poenitentiam agite. appropinquavit enim regnum coelorum. His enim verbis Salvator noster suos auditores et illuminat, et sanat: Christi enim praedicatio et lumen, et vita est. Sed ubi est necessarium accendere lucem, nisi in tenebris? Quibus necessarium est dare medicinam, nisi infirmis? At vero anima quae in peccatis est, et infirma, et sine lumine est. Huic igitur poenitentia datur, cujus medicamine sanatur, [Col. 0095B] et illuminatur. Bene autem a poenitentia praedicare Dominus inchoat, qui mentes hominum infirmas, et errorum nebulis excaecatas, hoc uno, et singulari medicamine sanare, et illuminare venerat. Idipsum enim praedicationis exordium Joannes quoque Baptista suscepit. Nisi enim haec medicina praecesserit, nullum aliud remedium est, quod infirmis mentibus valeat subvenire. Nam etsi parvuli poenitere nesciant, fides tamen et poenitentia eos offerentium, pro eis suscipitur.

IX. Ambulans autem juxta mare Galilaeae vidit duos fratres, Simonem, qui vocatur Petrus, et Andream fratrem ejus mittentes rete in mare, erant enim piscatores, et ait illis: Venite post me, et faciam vos fieri piscatores hominum. At illi, relictis [Col. 0095C] retibus, secuti sunt eum [(103) 1Kb] . Ecce primos suos discipulos de mari Dominus vocat, quoniam multos alios per eos de hujus mundi fluctuosa amaritudine ad fidem vocare disposuerat. Ut quia de mari a Domino vocantur, ipsi quoque periclitantium animas de mundi hujus naufragio, et de vitiorum insurgentibus procellis liberare discant. Et sicut ipsi secundum carnem fratres erant, ita et caeteros fide, et dilectione fratres esse doceant. Omnes enim fratres sumus, qui ex una matre Ecclesia geniti, et unius patris filii sumus. Unde simul omnes dicimus: »Pater noster, qui es in coelis (Matth. VI, 9).« Quia enim communis pater est omnium, communiter invocatur ab omnibus. Vocat autem Dominus piscatores, quoniam tales ei necessarii erant, qui aquis [Col. 0095D] assueti, et piscandi, et baptizandi essent periti: ideoque non artem mutare eis praecipit, sed longe melioris piscationis, et alterius generis piscium eos piscatores fore promittit [(104) 33Kb] . Dicit eis, Venite post me, et faciam vos fieri piscatores hominum. Nisi [Col. 0096A] enim hominem pisces essent [(105) 6Kb] , piscatores hominum apostoli fieri non possent. Tales enim pisces digni sunt convivio Dei. Tales pisces in baptismatis flavio natant. Tales pisces hamo fidei, sanctae praedicationis retibus capiuntur. De mari igitur in mare transferuntur, quoniam de mari Galilaeae in 19 hoc mare magnum et spatiosum mittuntur, ubi sunt reptilia quorum non est numerus: animalia pusilla, et magna, per quae omnia genera hominum significantur. Sed quid est dicere, venite post me? Post Christum namque ire, est ejus vestigia sequi, ejus opera imitari, ejusdem patientiam et humilitatem tenere. Neque enim sufficit nobis pedibus tantum ire post Jesum, nisi et mente, et dilectione eum sequamur. Operae pretium autem est, considerare, [Col. 0096B] quanta fuerit horum beatorum fratrum obedientia, qui statim relictis retibus secuti sunt eum. Unde non immerito Simon obediens [(106) 1Kb] , Andreas vero respondens [(107) 1Kb] vel decorus interpretatur. Et procedens inde, vidit alios duos fratres Jacobum Zebedaei, et Joannem fratrem ejus in navi cum Zebedaeo patre eorum reficientes retia, et vocavit eos. Illi autem statim, relictis retibus et patre, seculi sunt eum. Non minor autem in his, quam in illis aliis obedientia invenitur [(108) 1Kb] ; quia ad unius jussionis vocem non solum retia, sed et patrem relinquentes, Christum Dominum secuti sunt. Et isti quidem sicut et illi non solum piscatores, verum etiam fratres erant. O felix militia, quae ex fratribus colligitur, quibus omnibus est cor unum et anima una; de [Col. 0096C] quibus etiam per Prophetam dictum fuerat: »Ecce quam bonum, et quam jucundum habitare fratres in unum (Psal. XXXII, 1).« Quid est autem retia reficere, nisi sanctarum Scripturarum sententias haereticorum violentia conscissas et depravatas sana intelligentia exponere et restaurare? Haec enim quatuor Evangelia, quasi quatuor piscandi retia sunt. Similiter autem et quinque libri Moysi, omnesque prophetarum libri. Denique tot sunt retia, quot et volumina. His enim retibus Christiani capiuntur: his omnes fideles in Ecclesia colliguntur. »Ite, inquit Dominus, in universum mundum; praedicate Evangelium omni creaturae: qui crediderit, et baptizatus fuerit, salvus erit (Marc. XVI, 16).« Vides igitur piscatores, quibus dicitur: Ite in universum [Col. 0096D] mundum, vides et retia, id est, Evangelium, de quo dicitur, praedicate Evangelium omni creaturae: vides et flumina, in quibus pisces capiuntur, id est baptismum: vides et ipsos pisces, eos videlicet qui baptizantur, et credunt. Sequitur:

X. Circuibat Jesus totam Galilaeam docens in Synagogis eorum et praedicans Evangelium regni Dei, et sanans omnem languorem, et omnem infirmitatem in populo.Hoc est enim quod superius exposuimus; quia primo tempore non solum peccatorum onere, verum etiam aegritudine corporis alleviata est terra Zabulon, et terra Nephthalim. Et abiit opinio ejus in totam Syriam; et obtulerunt ei omnes male habentes, et vexatos [(109) 1Kb] variis languoribus, et tormentis comprehensos; et qui daemonia habebant, et lunaticos, et paralyticos, et curavit eos. Ecce quam subito manifestatur Christus: ecce quam subito ejus virtutis fama et opinio terram replet. Undique autem omnes infirmi et male se habentes ad eum deferuntur, et ipse ut verus medicus omnes interius et [Col. 0097B] exterius curat infirmitates. Hoc enim propheta praedixerat dicens [(110) 1Kb] : »Vere languores nostros ipse tulit, et infirmitates nostras ipse portavit.«---Et secutae sunt eum turbae multae de Galilaea, et Decapoli, et de Jerosolymis, et de Judaea, et de trans Jordane.

XI. [CAP. V.] [(111) 1Kb] Videns autem Jesus turbas ascendit in montem, et cum sedisset, accesserunt ad eum discipuli ejus, et aperiens os suum, docebat eos dicens: Beati pauperes spiritu, quoniam ipsorum est regnum coelorum.Quod enim in montem Christus ascendit magnum aliquid se locuturum esse significat. Ideo enim et propheta ait [(112) 1Kb] : »Super montem excelsum ascende tu, qui evangelizas Sion.« Ibi autem discipulos docet, quos majoris intelligentiae [Col. 0097C] esse sciebat. Sed quid dicit [(113) 1Kb] ? Beati pauperes spiritu. Non dicit simpliciter beati pauperes; quoniam nec omnes pauperes beati, nec omnes divites miseri sunt. Multos enim pauperes latrones, homicidas, adulteros, perjuros et proditores videmus: qui et in hac vita miseri sunt, et post hanc vitam infelices erunt. Divites autem plures fuisse legimus, qui in sancta conversatione Domino placuerunt. Beati igitur pauperes spiritu, sed non omni spiritu; est enim spiritus bonus, est et spiritus malus. Sicut autem beati sunt, qui spiritu malo 20 pauperes sunt, sic etiam illi beati sunt qui spiritu bono divites sunt. Beati itaque pauperes spiritu, et beati divites spiritu. Est enim spiritus superbiae, [Col. 0097D] spiritus fornicationis, spiritus discordiae, et multi alii spiritus sunt, quibus quicunque pauperes sunt, beati sunt. Beati sunt quoque qui spiritu sapientiae, et intellectus, spiritu consilii et fortitudinis, spiritu scientiae et pietatis, et spiritu timoris Domini divites [Col. 0098A] sunt. Sed quare beati? Quoniam ipsorum est regnum coelorum. Beati mites, quoniam ipsi possidebunt terram. Quid enim sunt mites, nisi patientes et humiles? Perit enim omnis virtus sine patientia. Unde et Dominus ait: »In patientia vestra possidebitis animas vestras (Luc. XXI, 19).« Qui igitur impatiens est, nec animam suam, nec terram suam possidere potest. Quomodo enim animam suam possidet qui animi sui furorem et iram cohibere non valet? Quomodo autem terram suam possidet, qui neque oculos ab illicito visu, neque aures ab illicito auditu, neque nares ab illicito odoratu, neque os ab illicito gustu, neque manus ab illicito tactu compescere valet? Possumus tamen per hanc terram, terram viventium intelligere: ac per hoc non minus [Col. 0098B] possident mites, quam possident pauperes spiritu, quoniam cum illi coelum, isti vero terram possideant, idem tamen per coelum, et per terram significatur. Quando vero fidelibus suis Christus Dominus noster talia promittit, nonne tibi in monte, et in regia sublimitate sedere videtur? Sequitur: Beati qui lugent, quoniam ipsi consolabuntur. Quid enim si pro amissione rerum temporalium lugeant? Quid si pro illatis sibi injuriis lugeant? Quosdam enim flere videmus, quoniam illatas sibi injurias vindicare non possunt: quas quidem quando vindicant, nequaquam tunc beati, sed miseri fiunt. Sic igitur dicatur: Beati qui lugent peccata, quae fecerunt; beati qui sua et aliorum peccata plorant. Sic enim Samuel flebat Saulem cunctis diebus vitae [Col. 0098C] suae (I Reg. XV, 35). Nam et David quia poenituit, et flevit, beatus est; ait enim: »Fuerunt mihi lacrymae meae panes die ac nocte (Psal. XLI, 3).« Ipse quoque Salvator noster pro morte Lazari lacrymatus est (Joann. XI, 35). Videns etiam perituram Jerusalem flevit (Luc. XIX, 41) de miseriis ejus. Flevit et apostolus Petrus, et beatitudinem non amisit. Beati igitur qui sic lugent, quoniam ipsi aeterna laetitia consolabuntur. Beati qui esuriunt et sitiunt justitiam. Illi enim justitiam esuriunt, et sitiunt, qui sic in observanda justitia delectantur, ac si magnis epulis reficiantur. Unde et Psalmista ait: »Beati qui custodiunt judicium, et faciunt justitiam in omni tempore (Psal. CV, 3).« Hoc audiant reges et principes; hoc audiant potentes et judices; hoc [Col. 0098D] et nos audiamus, nos, inquam, episcopi et sacerdotes, hujus capituli semper memores simus, sine quo caetera capitula bene tractare nequimus. Sed nota, quia non solum illi qui faciunt justitiam, sed etiam [Col. 0099A] qui eam esuriunt et sitiunt; id est qui eam facere concupiscunt, etsi non possint facere quod desiderant, tamen beati sunt, quia quantum in ipsis est, faciunt quod desiderant. Et isti quidem saturabuntur, quando omnia illorum desideria complebuntur; sicut enim cibo saturatur corpus, ita suo desiderio saturatur anima. Beati misericordes, quoniam ipsi misericordiam consequentur. Statim post justitiam misericordiam posuit. Unde et Psalmista ait: »Misericordiam et judicium cantabo tibi, Domine (Psal. C, 1).« Bona est justitia; bona est et misericordia, Habet illa suum locum; habet et ista suum. Neque vero perit justitia, si in quibusdam causis misericordia temperetur. Est autem misericordia [(114) 1Kb] quaedam affectio animi, qua affligimur [Col. 0099B] alienis malis; cui invidia contraria est, per quam homo affligitur alienis bonis. Sive igitur in nos delinquentibus parcimus, sive miseris et indigentibus subvenimus, sive errantes ad viam veritatis reducimus, misericordia est. Qui autem misericordiam non habuerit, misericordiam non inveniet: »eadem enim mensura, qua mensi fuerimus, remetietur nobis (Luc. VI, 38).« Sequitur: Beati mundo corde, quoniam ipsi Deum videbunt.---»Ex corde enim, ut Dominus ait, exeunt cogitationes malae, furta, homicidia, perjuria, adulteria, falsa testimonia (Matth. XV, 19),« et similia; haec sunt quae coinquinant hominem: tale autem cor mundum non est. Si enim mundum esset, totum hominem suo stercore non inquinaret. Illud igitur cor est [Col. 0099C] mundum, ex quo talia non procedunt. Ideo et David rogat Dominum dicens: »Cor mundum crea in me, Deus, et spiritum rectum innova in visceribus meis (Psal. L, 11).« Si enim cor fuerit mundum a pravis cogitationibus, totus homo erit mundus ab iniquitatibus. Ibi enim oriuntur peccata, ibi radices figunt, quae si ibi succisae fuerint, non est ubi crescant. Unde scriptum est: »Beatus qui tenebit, et allidet parvulos suos ad petram (Psal. CXXXVI, 12).« Unde et sacerdotes comam nutrire interdicuntur. Qualiter autem mundi corde Deum videant, vel quibus oculis eum videant, dubitari potest, facile autem solvi non potest. Apostolus tamen dicit: »Videmus nunc per speculum in aenigmate, tunc autem facie 21 ad faciem. Nunc cognosco ex parte, [Col. 0099D] tunc autem cognoscam, sicut et cognitus sum (I Cor. XIII, 12).« Et Joannes apostolus: »Scimus, inquit, quoniam cum apparuerit, similes ei erimus, quoniam videbimus eum sicuti est (I Joan. III, 2).« Magnus erit ille oculus, qui claritate sui visus eum [Col. 0100A] qui continet omnia, comprehendere poterit. Beati pacifici, quoniam filii Dei vocabuntur. Pacifici enim sunt qui discordes pacificant, qui mundum Deo reconciliant, qui inter caeteros pacem et concordiam seminant. Apostolus enim dicit: »Pacem sequimini cum omnibus sine qua nemo videbit Deum (Hebr. XII, 14).« Itemque: »Si fieri potest, quod ex vobis est; cum omnibus hominibus pacem habentes (Rom. XII, 18).« Et Psalmista: »Cum his qui oderunt pacem, eram pacificus (Psal. CIX, 7).« Et bene quidem filii Dei vocantur pacifici, quia »ipse est pax nostra, qui fecit utraque unum (Ephes. II, 14).« Ipse est rex pacificus, qui in se ipso angulari lapide duos parietes conjungens, pacem fecit his qui longe erant, et his qui prope. Beati qui persecutionem patiuntur [Col. 0100B] propter justitiam, quoniam ipsorum est regnum coelorum. Propter justitiam dixit, [(115) 1Kb] non propter mundi honores, non propter divitias, non propter superbiam et iniquitatem. Multos enim videmus qui propter haec et similia persequuntur alios, et persequuntur ab aliis. Propter justitiam enim apostoli et martyres persecutionem ab impiis passi sunt. Si enim a praedicatione justitiae cessare voluissent, persecutionem passi non essent. Usque hodie quoque in sancta Ecclesia persecutionem patiuntur quicunque justitiam praedicare et tenere nituntur. Non igitur omnes qui persecutionem patiuntur, beati sunt; siquidem iniqui se invicem persequuntur: sed illi soli propter persecutionem sunt beati, qui eam propter justitiam patiuntur. [Col. 0100C] Videat autem unusquisque haec audiens, si in aliqua istarum beatitudine continetur. Quod si in aliqua se invenerit, sit securus, beatus erit, hoc enim Veritas dixit: Veritas autem mentiri non potest. Beati estis cum maledixerint vobis homines, et persecuti vos fuerint, et dixerint omne malum adversus vos, mentientes propter me: gaudete et exsultate, quoniam merces vestra copiosa est in coelis. Beati, inquit, estis, cum vos homines maledixerint; ne timeatis eorum maledictiones, sed potius gaudete et exsultate, [(116) 1Kb] quoniam eorum maledictiones, eorum persecutiones, eorum maledicta, et mendacia gaudium vobis praeparant in coelis, et exsultationem, magnamque mercedem et retributionem. Sic enim persecuti sunt prophetas qui fuerunt ante vos. Non [Col. 0100D] est hoc novum, non est inusitatum; sic Isaiam, sic Jeremiam, sic et alios prophetas persecuti sunt. Illorum igitur exemplum vos doceat, si illorum vos beatitudo delectat.

XII. [(117) 1Kb] Vos estis sal terrae, quod si sal evanuerit, [Col. 0101A] in quo salietur? Vos, inquit, estis sal terrae, vos estis hominum condimentum [(118) 1Kb] , vestro exemplo instruit, vestra sapientia doceri, vestra humilitate et patientia componi caeteri debent. Quod si sal evanuerit, si praedicator vires amiserit, si episcopus luxuriae et vanitati se dederit, in quo salietur, in quo populus condietur? Ad nihilum valet ultra, nisi ut mittatur foras, et conculcetur ab hominibus. Tale enim sal quia infatuatum est, foras mittitur, quoniam falsus praedicator, ejusque doctrina quae vana sine sapore et inutilis est, ab Ecclesia pellitur. Conculcatur autem ab hominibus, quia dignus est, qui ab omnibus despectui habeatur. Vos estis lux mundi. Quod enim sol et luna praestant corpori, hoc apostoli et doctores praestant animae. Illi illuminant [Col. 0101B] oculos corporis; isti illuminant oculos mentis. Sunt igitur lux mundi, qui majorem, et meliorem mundi partem illuminant. Non potest civitas abscondi supra montem posita. Sic enim sunt apostoli et episcopi super Ecclesiam, sicuti civitas supra montem. Non possunt abscondi, altius sedent, omnium oculi ad eos respiciunt. Qui si pulchri fuerint, et sui ordinis decorem et honestatem tenuerint, venerantur ab omnibus, mirantur et laudantur ab omnibus. Neque accendunt lucernam, et ponunt eam sub modio, sed super candelabrum, ut luceat omnibus qui in domo sunt. Ad hoc enim lucerna accenditur ut luceat: ad hoc episcopus ordinatur, 22 ut caeteros illuminet. Lucerna enim episcopus [Col. 0101C] est, lumen gratia Spiritus sancti, sive evangelicu praedicatio, candelabrum Ecclesia. Qui ergo super Ecclesiae candelabrum positus est, videat, ne gratiam sancti Spiritus, qua illuminatus est, sub modio ponat. Videat ne talentum sibi traditum terrae suffodiat; scriptum est enim. [(119) 1Kb] »Sapientia occulta, et thesaurus absconditus, quae utilitas in utrisque?« Inde etiam qui abscondit frumenta, maledicitur in populis. Sic luceat lux vestra coram hominibus, ut videant vestra bona opera, et glorificent Patrem vestrum, qui in coelis est. Lux, inquit, estis; et sermone, et opere, lucere debetis. Magis enim operando, quam loquendo, proficitis, quia major est splendor operis quam sermonis. Unde non ait, ut audientes vestrum bonum sermonem glorificent [Col. 0101D] Patrem vestrum. Sed quid ait? Ut videntes vestra [Col. 0102A] bona opera glorificent Patrem vestrum, qui in coelis est. Nolite putare quoniam veni solvere legem, aut prophetas; non veni solvere, sed adimplere. Venerat enim Dominus non tantum ad solvendum et exponendum hoc quod lex et prophetae jubebant, verum etiam ad agendum. Venerat praeterea Dominus non ad hoc tantum, ut legem et prophetas solveret, et exponeret, sed ut ea, quae minus haberent adimpleret [(120) 1Kb] . Multis enim modis, nisi ipse venisset, lex et prophetae adimpleri non poterant. Praedixerant enim ejus nativitatem, passionem, resurrectionem, ascensionem et virtutes quas in homine operatus est, quae nequaquam adimpleri possent, nisi ipse venisset. Multum igitur minus habebant lex et prophetae, spiritualem videlicet intelligentiam, quae nisi [Col. 0102B] per Christum, adimpleri non poterat. Hoc enim Joannes evangelista testatur. Qui cum multum fleret, eo quod nemo inveniri posset qui librum septem sigillis signatum aperiret, dictum est ei, ne fleret: »Quia ecce vicit leo de tribu Juda, radix David, aperire librum et solvere septem signacula ejus. Amen quippe dico vobis, donec transeat coelum et terra, iota unum aut unus apex non praeteribit a lege, donec omnia fiant (Apoc. V, 5).« Quomodo enim non fiant, quae ipse Deus ventura esse praedixerat? Alioquin mentiretur qui mentiri non potest. Iota autem, et apex, quae in litteris minima sunt [(121) 1Kb] quamlibet legis et prophetarum parvissimam sententiam significant. Quod autem ait, quia donec transeat coelum et terra, non praeteribit [Col. 0102C] aliquid horum, donec omnia fiant, manifeste ostendit, quia dicendo donec, nonnisi ad praecedentia spectat. Multa enim de sanctorum beatitudine loquuntur lex et prophetae, quae post et non antea fient, quam transeat coelum et terra. Sic igitur et illud accipiatur, quod superius dixerat de Joseph et Maria, quia [(122) 1Kb] »non cognoscebat eam donec peperit filium suum primogenitum.« Donec enim praecedentia bene determinat, subsequentibus vero nullam infert necessitatem. Si enim subsequentibus necessitatem inferret postquam coelum et terra transibit, nihil eorum fieri posset, quae lex et prophetae postea futura praedixerant. Sequitur: Qui enim solverit unum de mandatis istis minimis, [Col. 0102D] et docuerit sic homines, minimus vocabitur in regno [Col. 0103A] coelorum. Qui autem fecerit, et docuerit, hic magnus vocabitur in regno coelorum. Non veni, inquit, legem solvere et ponere, sed ea quae lex praecipit, agere veni et adimplere. Quare hoc? Vis audire quare? Quia qui Scripturas solummodo solvit et exponit, et non facit quod Scripturae praecipiunt, minimus vocabitur in regno coelorum; [(123) 1Kb] qui autem eas et facit, et docet, hic magnus vocabitur in regno coelorum. In quo regno coelorum? Dicitur enim non solum patria coelestis, verum et Ecclesia regnum coelorum [(124) 1Kb] . Sed quomodo ibi minimus vocabitur, qui neque magnus, neque minimus ibi erit? De Ecclesia igitur hoc intelligatur, quae multis in locis regnum coelorum vocatur. In qua sancti apostoli, martyres et confessores magni [Col. 0103B] valde venerantur, et habentur, qui legis mandata, et fecerunt, et docuerunt. Caeteri vero quoniam minimi sunt, quid attinet dicere, cum neque in memoria apud homines habeantur, neque in coelis inter sanctos connumerentur? Et quidem multos tales in Ecclesia videmus, pluresque fuisse non dubitamus, qui bene quidem praedicare sciunt, bene 23 autem facere nesciunt. Isti igitur non immerito minimi et vocantur, et sunt in regno coelorum; quoniam etsi ab aliis magni videantur, ab aliis tamen despiciuntur, in quibus coelorum Dominus regnat et habitat. Sed videamus quid significet, qui solverit unum de mandatis istis minimis [(125) 1Kb] . De quibus istis? nisi de his quae in lege continentur, quam se non solvere, sed facere praedixerat? Quomodo autem [Col. 0103C] aliquid mandatum minimum esse intelligere possumus, quod qui non facit, vocatur minimus, et qui facit, vocatur magnus? Tale enim mandatum non minimum, sed maximum esse videtur. Et ego quidem his verbis significari puto, quod omnia legis mandata non facientibus minima sunt, facientibus autem maxima, quoniam illos minimos, istos vero maximos faciunt. Sunt praeterea minima in minimis et magna in magnis, quoniam et illi habent ea pro minimo, et isti habent ea pro maximo. Sequitur: Dico autem vobis, quia nisi ubundaverit [(126) 1Kb] justitia vestra plusquam Scribarum et Pharisaeorum, non intrabitis in regnum coelorum. Scribarum enim et Pharisaeorum justitia fuit ut bene praedicarent, et bene populum admonerent, non tamen ea faciebant [Col. 0103D] quae praedicabant, et admonebant. Unde et alibi Dominus [Col. 0104A] ait: »Super cathedram Moysi sederunt Scribae et Pharisaei. Omnia quae dixerint vobis facite, secundum opera eorum nolite facere (Matth. XXIII, 2). Quare hoc? »Dicunt enim et non faciunt.« Erat igitur eorum justitia dicere et non facere, legem solvere, et non adimplere; haec autem ad coelorum regnum properantibus non sufficiunt.

XIII. [(127) 1Kb] Audistis quia dictum est antiquis: Non occides; qui autem occiderit, reus erit judicio. Ego autem dico vobis, quia omnis qui irascitur fratri suo, reus erit judicio.Qui autem dixerit fratri suo, raca, reus erit concilio. Qui autem dixerit, fatue, reus erit gehennae ignis. Non inquit, sufficiunt vobis ad justitiam ea quae Scribae et Pharisaei sibi sufficere non bene cogitabant. Majora novis quam antiquis praecepta [Col. 0104B] dantur. Illis dicitur, ne occidant; istis dicitur ne irascantur. Illi ab homicidio; isti ab ira et odio coercentur. Sed quid est quod Dominus ait: Qui autem occiderit, reus erit judicio? Non enim omnis qui occidit, reus mortis in judicio judicatur; neque vero lex omnes damnat qui occidunt, quoniam et ipsa multos occidere jubet. Determinandus est igitur locus iste, sicut et caetera quae breviter dicta, minus aliquid habere videntur. Dicit enim lex [(128) 1Kb] : quicunque sponte vel per odium et insidias hominem occiderit, ipse quoque occidatur (Num. XXXV, 13). Caeteris vero tres civitates constituit, ad quas fugiant ne moriantur. Quod quid significet, non est hujus loci exponere. Videamus quod sequitur. Ego autem dico vobis; quia omnis qui irascitur fratri [Col. 0104C] suo, reus erit judicio. In quo judicio? In hoc enim quod in Ecclesia fit, non tenetur ita. In illo vero districto judicio, si omnis qui irascitur damnabitur, aut nulli, aut pauci salvari poterunt. Quis enim tam quiete mitis est, ut aliquando non irascatur? Determinandum est igitur et istud, ut non de omni ira, sed de instanti et perseveranti intelligatur, quae jam alio nomine odium vocatur. Ira enim inveterata odium dicitur. [(129) 1Kb] Unde et bene non praeterito, vel futuro, sed instanti tempore utitur, dicens: Omnis qui irascitur. Et hoc quidem manifestum est, quia sic damnatur ille, qui fratrem suum odit, sicut et ille qui occidit: uterque enim homicida vocatur: hoc enim Joannes apostolus dicit: »Omnis qui odit fratrem suum homicida est: et scitis quod omnis [Col. 0104D] homicida non habet vitam aeternam in se manentem [Col. 0105A] (I Joan, III, 15).« Sic igitur omnis qui irascitur fratri suo, reus erit judicio. Qui autem dixerit fratri suo, raca, reus erit concilio. Raca enim mentis affectum cum indignatione et irrisione significat. Velut cum irridendo, inflatis faucibus aliquem insufflamus. Dicitur tamen quod raca interpretatur vanus. Sed nunquid tam magnum peccatum est dicere raca, id est, aliquem quolibet sono vocis irridere, ut quicunque hoc dixerit, reus in concilio habeatur? Magnum enim peccatum est omnis injuria: dicatur ergo: Si quis dixerit fratri suo raca, et eum irridendo, qui irrisione dignus non est, ad indignationem et iram provocaverit, in concilio episcoporum reus et culpabilis judicabitur. Saepe enim ex parva injuria magnae lites concitantur. Quae omnes [Col. 0105B] in illius caput redundant, qui principalis earum causa exstitit, secundum 24 illud: »Qui effundit aquas caput est jurgiorum [(130) 1Kb] .« Unde et in lege paercipitur: »Si egressus ignis invenerit spicas [(131) 8Kb] , et comprehenderit acervos frugum, sive stantes segetes in agris, reddet damnum qui ignem succenderit (Exod. XXII, 6).« Nam et ipse Dominus ait: »Vae illi per quem scandalum venit (Matth. XVIII, 7).« Si enim de verbo otioso rationem reddituri sumus, quanto magis de injuriis, et contumeliis? Qui autem dixerit, fatue; reus erit gehennae ignis. Quid est hoc, o Domine? Quid enim hoc, o magister veritatis? Quid enim si hoc dixerit, et poenitentiam egerit? Scimus enim multos sanctorum non solum fatuos, sed et haereticos alios dicere non timuisse, eosque [Col. 0105C] haeresibus accusatos, victosque damnasse. Nam et apostolus Paulus scribens ad Galatas, »insensatos, et stultos« eos vocavit; quod quidem non minoris injuriae est, quam si fatuos eos dixisset: ait enim: »O insensati Galatae, quis vos fascinavit veritati non obedire?« (Galat. III, 1) Et paulo post: »Sic stulti facti estis ut cum spiritu coeperitis, nunc carne consummemini (ibid.).« Sic igitur dicamus: Qui superbiae spiritu inflatus non corrigendi gratia, sed invidiose, et malitiose fratrem suum fatuum dixerit, eumque contra se ad indignationem, et odium provocare non timuerit, tandiu gehennae ignis reus erit, donec poenitentia ductus eum quem injuste commoverat, quolibet modo, quantum in se est, sibi reconciliet. Ut autem ipsum Dominum hoc sensisse [Col. 0105D] intelligas, audi quod sequitur. Si ergo offers munus tuum ad altare, et ibi recordatus fueris quia frater tuus habet aliquid adversum te, relinque ibi munus tuum ante altare, et vade prius reconciliari fratri tuo, et tunc veniens offeres munus tuum. Ac si dicat: Fratrem tuum fatuum vocasti; iratus est tibi; justam causam habet adversum te; ejus indignatio tuum peccatum est, non te recipio, vade prius reconciliari fratri tuo. Et fortasse ideo has quas praediximus [Col. 0106A] iujurias nominatim Dominus posuit, quia tunc temporis magis in usu habebantur, et aut parvum, aut nullum peccatum esse videbantur. Dedit igitur nobis regulam, novamque legem constituit, ut nullum peccatum negligamus, quoniam etiam illa, quae minima esse putantur, nisi resecata fuerint, animas perdunt, et damnant. Neque vero quasi parva negligenda sunt, pro quibus Deus offensus munera jam ante altare recipere dedignatur. Sequitur: Esto consentiens adversario tuo cito, dum es in via cum eo, ne forte tradat te adversarius judici, et judex tradat te ministro, et in carcerem mittaris. Hoc autem tale est ac si diceret: Audisti quid dixerim? haec verba vitae sunt et salutis: esto igitur eis consentiens, hic est enim adversarius tuus. Quis [Col. 0106B] enim sic adversatur homini ut sermo divinus? Vult enim iste occidere; dicit ille: Non occides. Vult iste moechari; dicit ille: Non moechaberis. Vult iste furari; dicit ille: Non furaberis. Et tandem uno sermone pene omnia comprehendens ait: Quod tibi non vis, alii ne feceris. Esto igitur consentiens huic adversario tuo; hoc autem cito interim dum es in via cum eo; cito enim haec via finitur; pauca sunt miliaria. Tanta enim est haec via, quanta est et vita uniuscujusque. Quamvis autem aliis longior, aliisque brevior sit, nulli tamen valde prolixa est [(132) 1Kb] Postquam vero via completa fuerit, et vita finita jam nihil proderit consentire velle. Quid igitur? Accusabit enim te adversarius tuus, tradetque te judici. Cur non dicis, optime Domine, tradetque te [Col. 0106C] mihi? Tu es enim qui constitutus es a Deo judex vivorum, et mortuorum. Sed quid sequitur? Judex tradat te ministro. O quam iniquo ministro ad cruciandum traditur, qui bono consiliario consentire noluit! Postea vero quid fiet? Et in carcerem mittaris; carcer iste infernus est. Qualis minister, talis et carcer. Ille enim est crudelior omnibus, iste formidolosior et horribilior universis; in quo tenebrae nunquam deficiunt, in quo ignis nunquam exstinguitur, in quo vermis nunquam moritur. Amen dico tibi non exies inde, donec reddas novissimum quadrantem. Magnum est hoc debitum, et infinita, et innumerabilis est ista pecunia, ad cujus novissimum quadrantem nunquam venitur; quae semper solvitur et nunquam finitur.

XIII*. Audistis quia dictum est antiquis, non maechaberis. Ego autem dico vobis quoniam omnis qui viderit mulierem ad concupiscendum eam, jam moechatus est eam in corde suo.His enim verbis non solum corporis, sed et mentis fornicatio tollitur; quoniam non solum membris agere, sed et mente concupiscere, fornicatio vocatur. Et quasi aliquis oculorum culpam post se ad illicita mentem trahentium causaretur, addidit dicens: [Col. 0107A] Quod si oculus tuus scandalizat te, erue eum et projice abs te. Ut quid? Expedit enim tibi ut pereat unum membrorum tuorum, quam totum corpus tuum mittatur in gehennam. Similiter 25 autem fac, si manus in aliquo scandalizaverit. Hoc enim ad litteram intelligere, sanctorum Patrum concilia [(133) 1Kb] , interdicunt; eosque ad sacros ordines non admittunt qui tale aliquod fecisse inveniuntur. Verumtamen oculos tunc eruimus, et a nobis eos projicimus, si eis in corpore nostro vagandi per illicita licentiam tollimus. Unde Psalmista: »Averte, inquit, oculos meos, ne videant vanitatem (Psal. CXVIII, 37).« Aliter autem oculum scandalizantem cruere est, quando fratrem vel filium vel aliquem alium amicorum, quem quasi oculum vel manum [Col. 0107B] diligimus, violenter a nobis abjicimus, et abscindimus, si in Christi fide et in animae nostrae salute nos scandalizant: nullum enim adversum haec diligere debemus. Inde enim Heli sacerdos valde reprehenditur quod filiorum scandalum sustinuerit. Tollamus igitur et eruamus a nobis quicunque ad corporis vel animae fornicationem nos invitant, etiamsi, quasi oculi et manus, chari et necessarii nobis fuerint. Expedit enim nobis ut illi soli pereant, quam ut nos quoque simul cum illis pereamus. Sequitur: Dictum est autem: Quicunque dimiserit uxorem suam [(134) 1Kb] , det illi libellum repudii. Ego autem dico vobis, quia omnis qui dimiserit uxorem suam, excepta fornicationis causa, facit eam moechari; et qui dimissam duxerit, adulterat. In his [Col. 0107C] autem manifeste ostenditur, quod nulli uxorem suam dimittere liceat, excepta causa fornicationis. Causa vero fornicationis, uxorem viro dimittere licet, aliam vero ducere non licet. Hoc autem alius evangelista ostendit dicens: Omnis qui dimittit uxorem suam et aliam ducit, moechatur [(135) 1Kb] . Quis est enim qui dimittit uxorem suam, nisi ille cujus uxor fornicata est? alii enim dimittere non licet. Moechatur autem similiter et mulier, si dimiserit virum suum, et alii nupserit. Sed dicit aliquis: Ecce qui dimittit, moechatur. Nunquid et illa quae dimittitur, similiter moechatur? Audi evangelistam: Et qui dimissam duxerit, adulterat. Quare enim adulterat qui dimissam ducit? Quia eam ducit, quam ducere non licet: si enim aliam duceret, non adulteraret. Si igitur ille [Col. 0107D] adulterat qui eam ducit, multo magis illa adulterat quae ducitur. Si ergo, nisi causa fornicationis, uxorem [Col. 0108A] dimittere non licet, quid est quod Apostolus ait: »Infidelis si discedit, discedat: Non enim subjectus est servituti frater aut soror in ejusmodi (I Cor. VII, 15).« Ac si dicat: Si fidelis infidelem dimittere velit, nullo jam vinculo conjugali tenetur, ut non dimittat. Melius tamen est tenere, ut sic fortasse eam convertat. Non igitur necessitate constringitur, ut eam teneat, sed charitate sola, ut convertat. Unde si infidelis discedit, et a fideli teneri non potest, non curet hoc fidelis, discedat. Et hoc quidem divortium sola fornicatio facit. Quae enim fornicatio major et intolerabilior est, quam ut vir Deo adhaereat, et uxor cum idolis fornicetur? Audivit igitur Apostolus, Christo dicente, quod non, nisi causa fornicationis, vir uxorem dimittere possit, et [Col. 0108B] hoc de utraque fornicatione, corporis videlicet et animae intellexit. Quod quidem Dominum quoque intellexisse dubitare non debemus. Iterum audistis quia dictum est antiquis: Non perjurabis; reddes autem Domino juramenta tua. Ego autem dico vobis: non jurare omnino, neque per coelum, quia thronus Dei est: neque per terram, quia scabellum est pedum ejus: neque per Jerosolymam, quia civitas est magni regis: neque per caput tuum jurabis [(136) 1Kb] , quia non potest unum capillum album facere aut nigrum. Sit autem sermo vester: est, est: non, non. Quod autem his abundantius est, a malo est. Haec autem Jacobus apostolus in Epistola sua posuit dicens: »Ante omnia autem, fratres mei, nolite jurare neque per coelum, neque per terram, neque aliud quodcunque [Col. 0108C] juramentum. Sit autem sermo vester: est, est: non, non, ut non sub judicium incidatis [(137) 1Kb] (Jac. V, 12).« Poterat enim fortasse aliquis intelligere, quia pauca Dominus per quae jurare non licet enumeraverat, eum caetera tacendo consensisse, nisi quia Jacobus apostolus his omnibus super addidit, neque aliquid quodcunque juramentum. Cur autem omne juramentum interdixerit, mox subjungens ait, ut non sub judicium incidatis. Qui enim nunquam jurat, nunquam perjurium incurrit, qui vero perjurium non agit, nunquam de perjurio judicatur. Haec est igitur causa, quare et Dominus, et beatus Jacobus jurare prohibeat. Idem enim spiritus in utroque loquebatur. Idem igitur uterque significavit. Quaerendum est tamen quare per creaturam jurare interdicamur? [Col. 0108D] Quae enim ibi obligatio fit, ut per coelum et terram caeteraque his 26 similia jurare [(138) 1Kb] [Col. 0109A] timeamus? Cum enim Deum vel ejus verba in juramento ponimus, eum quodam modo mediatorem facimus ejusque auxilium abdicamus, nisi illi pactum servaverimus, qui nobis sub tali pignore credidit. In aliis vero qua obligatione tenemur? Si enim dicam: juro tibi per caput meum, quid intelligitur? hoc fortasse: sic mihi caput meum sanum sit. Si vero dixero, juro tibi per coelum et terram et per civitatem Jerusalem, intelligi potest: sic coelum det mihi pluviam, sic terra det fructum suum, et sic civitatem istam inhabitem. Et hae quidem non parvae obligationes sunt; maxime autem si allegorice intelligantur, ut per coelum [(139) 1Kb] apostolos, per terram Ecclesiam, per civitatem vero Jerusalem coelestem patriam significemus. Hoc enim Dominus ipse [Col. 0109B] significare videtur, cum de coelo quidem dicit, quia sedes Dei est; de terra vero, quia scabellum est pedum ejus; de Jerusalem autem, quia civitas est magni regis. Valde enim timendum est ponere haec in juramento, si ita intelligantur. At vero neque caput suum abjuret aliquis cui sanitatem divinitus ademptam reddere non valet, siquidem quod minus est, unum capillum album aut nigrum facere non potest. Nemo enim id facere valet ut suo tempore nigri, et albi capilli non oriantur. Quomodo igitur dicemus? Quomodo loquemur? Quomodo verba nostra firmabimus? Sit, inquit, sermo vester est est, non non: quod tale est ac si diceret: Illud quod est, dic quia est: illud quod non est, dic quia non est: sic loquere, sic responde. Quod si feceris, non peccabis, neque [Col. 0109C] mentieris. Nihil his addas, sit simplex sermo tuus. Quod enim his abundantius est, a malo est. Quid enim est quod his abundantius est, nisi mendacium? Qui enim dicit id esse quod non est, vel id non esse quod est, tale verbum abundantius est, a malo est, a peccato, et a diabolo est: de ipso enim dicitur quia a principio mendax fuit, »et in veritate non stetit [(140) 1Kb] .«

XIV. Audistis quia dictum est: Oculum pro oculo, dentem pro dente. Ego autem dico vobis non resistere malo.Sed si quis te percusserit in dexteram maxillam tuam, praebe illi et alteram; et ei qui vult tecum in judicio contendere, et tunicam tuam tollere, remitte [(141) 1Kb] ei et pallium. Et quicunque te angariaverit [Col. 0109D] mille passus, vade cum eo alia duo. Qui petit a te, da [Col. 0110A] ei; et volenti mutuari a te, ne avertaris [(142) 1Kb] . Haec enim pauca verba omnibus hominibus sufficiunt ad perfectionem, in quibus omnis patientia, et largitatis virtus aperte commendatur. Omnia autem ista illud capitulum spectant eique continuantur quo dicitur: Nisi abundaverit justitia vestra plusquam Scribarum et Pharisaeorum, non intrabitis in regnum coelorum. Pharisaei namque et avaritia pleni erant, et patientiam non habebant. Audistis quia dictum est: Diliges proximum tuum, et odio habebis inimicum tuum. Ego autem dico vobis: diligite inimicos vestros, benefacite his qui oderunt vos. Caetera enim, quae superius dicta sunt [(143) 1Kb] , non contraria legi, sed quoddam ejus supplementum esse videntur, secundum hoc quod dixerat: Non veni legem solvere, sed adimplere. [Col. 0110B] Quae vero modo dicuntur, contraria sibi videntur esse: opposita enim sibi sunt, odio habebis inimicum tuum, et diligite inimicos vestros. Quomodo ergo intelligemus verba veritatis, ut non sint contraria legi? Quis est iste inimicus, quem odio habere, et diligere praecipit? Inimicus iste [(144) 1Kb] , homo est; inimicus quia peccator, amicus quia homo. Duo enim audisti, hominem et peccatorem. Dilige igitur hominem, habe odio peccatorem. Dilige naturam non vitium; odi vitium non naturam. Hoc enim modo et Christus legi, et lex Christo conveniet. Unus enim idemque homo et amicus et inimicus est tibi; unus idemque te persequitur et non persequitur: quod enim Deus in homine fecit amicum tibi est, et non insidiatur tibi: [Col. 0110C] quod vero diabolus in homine fecit inimicum tibi 27 est, tibique insidiatur. In uno igitur eodemque homine et amicum diligimus, et inimicum odio habemus. Quod ergo lex dicit: Diliges proximum tuum, naturam hominis intellige; quae ideo tibi proxima est, quia de eadem massa facti estis. Quod vero sequitur: Et odio habebis inimicum tuum, vitium intellige, quod est causa omnium inimicitiarum. Nullae enim inter homines inimicitiae essent, si hoc solum de eis sublatum fuisset. Sequitur: Benefacite his qui oderunt vos. Hoc enim ipse Dominus et docuit et fecit, sicut Judaeis loquens ait: »Multa bona opera operatus sum vobis, propter quod horum vultis me occidere? Et orate pro persequentibus [Col. 0110D] et calumniantibus vos [(145) 1Kb] .« Et hoc quidem ipse complevit, quando pro suis persecutoribus [Col. 0111A] oravit dicens: »Pater, ignosce illis, non enim sciunt quid faciunt. Ut sitis filii Patris vestri qui in coelis est [(146) 1Kb] .« Quod sic intelligitur: ut sicut estis filii Dei per creationem, sic etiam sitis ejus filii per imitationem. Ipse enim non solum amicis, verum etiam inimicis bene facit. Et hoc est quod ait: Qui solem suum oriri facit super bonos et malos, et pluit super justos et injustos. Sic enim inimicos nutrit ut amicos; et hos et illos sui solis splendore illuminat, et suarum pluviarum mundatione utrorumque possessiones fecundat. Sed parva sunt haec, audi majora. Qui solem suum [(147) 1Kb] , Filium suum solem justitiae, lucem, quae illuminat omnem hominem venientem in hunc mundum, nunc oriri, nunc videri, nunc in tenebris lucere, nunc super bonos et [Col. 0111B] malos splendescere facit. Et pluit super justos et injustos. Prius enim per prophetas, deinde per Filium, postea vero per apostolos et doctores fidei et doctrinae pluvias omnipotens Dominus pluit. Magnae sunt istae nubes: his Ecclesia fecundatur, his bonorum operum semina nutriuntur, his qui infusus non fuerit, totus aridus in igne cremabitur. Si enim diligitis eos qui vos diligunt, quam mercedem habebitis? Nonne et publicani hoc faciunt? Et si salutaveritis fratres vestros tantum, quid amplius facitis? Nonne ethnici hoc faciunt? Non enim hoc intelligere debemus, ut eos qui nos diligunt diligere non debeamus: alioquin nec Deum nec proximum diligeremus, quae sunt duo maxima legis mandata. Quid igitur? nisi ut non diligamus eos tantum qui nos [Col. 0111C] diligunt, sed etiam eos qui nos non diligunt, et non propter hoc tantum, quia nos diligunt; hoc est enim vicem reddere, sed quia ejusdem corporis membra sumus, et ejusdem Patris filii sumus. Talis enim amor spiritualis est, et ideo indeficiens: carnalis enim amor cito dilabitur, sicut et ipsa caro; quali videlicet amore publicani atque ethnici se vicissim diligunt: statim enim ut se ab aliis non diligi intelligunt, ipsi quoque alios non diligunt. Nos igitur omnes diligere, omnium salutem quaerere, omnibus charitatis affectum ostendere debemus. Quid enim est aliud salutare, nisi charitatis, et dilectionis affectum ostendere? Sic enim augetur amor et concordia crescit. Estote ergo et vos perfecti, sicut et Pater vester coelestis perfectus est. Non enim [Col. 0111D] dicit, ut simus tantum perfecti, quantum Pater noster coelestis perfectus est; hoc enim impossibile est: sed dicit, ut simus perfecti, sicut ipse est. Sic enim puer aliquis homo est, sicut et juvenis, quamvis viribus et scientia non sit perfectus homo, sicut juvenis. Simus igitur perfecti pro modulo nostro; [Col. 0112A] quoniam perfectus Dominus bonos et perfectos vult habere fideles. Quae sit autem ista perfectio [(148) 1Kb] , audi quid ipse Dominus dicat: »Si vis, inquit, perfectus, esse vade, vende omnia quae habes, et da pauperibus (Matth. XIX, 21).« Haec autem specialiter apostolis dicuntur, eorumque successoribus per eos mandantur. [CAP. VI.] Attendite ne justitiam vestram faciatis coram hominibus, ut videamini ab eis: alioquin mercedem non habebitis apud Patrem vestrum qui in coelis est. Si enim justitiam nostram non debemus facere coram hominibus, quid est quod superius ait: Sic luceat lux vestra coram hominibus ut videntes vestra bona opera, glorificent Patrem vestrum qui in coelis est? Quomodo enim videbunt bona opera nostra quae, coram eis ipsisque [Col. 0112B] videntibus, facere non audemus? Si enim fecerimus, mercedem non habebimus. Videamus igitur quid significet ut videamini ab eis: in hoc enim tota quaestio solvitur. Non enim perdit mercedem, sicut dicere videtur qui justitiam suam facit coram hominibus, sed qui ideo facit, ut videatur ab hominibus. Qui enim ideo facit ut ab hominibus videatur, non justitiae mercedem quaerit, sed hominum laudem et vanam gloriam populique favorem. Ideoque non habet mercedem apud Deum, quoniam vanam mercedem laudis suscipit apud homines. Cum ergo facis eleemosynam noli tuba canere 28 ante te, sicut hypocritae faciunt in synagogis et in vicis, ut honorificentur ab hominibus: amen dico vobis, receperunt mercedem suam. Dico ergo: quare receperunt mercedem [Col. 0112C] suam? Nunquid ideo quia pauperes tubae sonitu colligebant, quod fortasse aliter tam facile adunare non poterant? Aut quia in Synagogis [(149) 1Kb] et in vicis hoc faciebant, ubi, quia locus spatiosior erat, melius fieri videbatur? Non ideo quidem. Quare ergo? Vis audire quare? Quia ideo hoc faciebant, ut non a Deo mercedem reciperent, sed ut honorificarentur ab hominibus. Tantum igitur eis amor laudis et gloriae contulit, ut eleemosynas darent, et mercedem non haberent. Quomodo ergo eleemosynas facere debemus? Sequitur: Te autem faciente eleemosynam, nesciat sinistra tua, quid faciat dextera tua, ut sit eleemosyna tua in abscondito, et Pater tuus qui videt in abscondito, reddet tibi. Quid enim per dexteram vel quid per sinistram intelligamus? [Col. 0112D] Si enim manus nostras in his intelligere velimus, nescio quomodo alterius opera altera intelligat: non enim in manibus, sed in mente est intellectus. Denique cur dextera opus suum sinistrae abscondat, quae tam concordans ei est, tamque fideliter in omnibus ei auxiliatur? Aliud igitur per [Col. 0113A] dexteram et sinistram oportet intelligere. Dextera enim nostra, amor Dei est, sinistra [(150) 1Kb] vero, amor laudis; haec enim ducit ad agnos, illa ducit ad haedos. Recordare illius Evangelii, in quo agni constituuntur a dextris, haedi vero a sinistris. Si ergo facis eleemosynam, fac amore Dei qui hoc praecepit ut faceres; haec est enim dextera tua. Nesciat hoc sinistra, id est amor laudis. Non quaeras inde favorem vulgi, unde quaeris placere Deo. Utrumque enim simul etsi habere possis, non habebis tamen, si habere desideras. Sic igitur in omni opere nostro nescit sinistra quid faciat dextera, si non amore laudis, sed amore Dei et justitiae illud agimus. Unde et hic dicitur, ut sit eleemosyna tua in abscondito. Sive enim in Synagoga, sive in vicis et plateis eleemosynam [Col. 0113B] facias, in abscondito tamen facis, quicunque hoc faciens non ab hominibus, sed a Deo videri desideras. Econtra vero qui in abscondito facit, et videri cupiens, laudem ex hoc et gloriam quaerit, non in abscondito quidem facit, quoniam absconditum non vult esse quod facit, tantumque ei valet ac si in publico faceret. Deus autem qui videt in abscondito, et cui abscondito nihil est absconditum, qui et corda scrutatur et videt cogitationes, reddet unicuique secundum opera sua. Et cum oratis, non eritis sicut hypocritae, qui amant in synagogis et in angulis platearum stantes orare, ut videantur ab hominibus: Amen dico vobis, receperunt mercedem suam. Tu autem, cum oraveris, intra in cubiculum tuum, et clauso ostio, ora Patrem tuum in abscondito, et Pater [Col. 0113C] tuus, qui videt in abscondito, reddet tibi. Omnes enim hae similitudines pene idem significant, atque uno modo absolvi et intelligi possunt. Neque enim peccat aliquis, quia in synagoga orat, quae est domus orationis; in plateis quoque orare non est peccatum. Quare ergo interdicitur? Audi quod sequitur, et intelliges: Ut videantur ab hominibus. [Col. 0114A] Quid enim significet velle videri ab hominibus, jam superius dictum est. Haec est autem causa quare oratio tua non suscipitur; quia vis videri ab hominibus. Ubicunque enim ores, si ideo oras ut videaris ab hominibus, non suscipitur oratio tua. Sed si vis bene orare [(151) 1Kb] , intra in cubiculum tuum, redi ad cor, hoc est enim cubiculum in quo oratio continetur: hoc est cubiculum in quo Deus ipse quiescit. Ibi igitur ora, ibi loquere, ubi et quod dicis et cui dicis praesto sunt. Claude ostium, non enim indiget sono oris, non indiget clamore vocis ille quem oras. Ad cor enim respicit, in abscondito videt, non verborum compositionem, sed cordis compunctionem attendit. Unde Psalmista: »Cor contritum et humiliatum Deus non spernit [(152) 1Kb] (Psal. [Col. 0114B] L, 19).« Sequitur: Orantes autem, nolite multum loqui, sicut ethnici faciunt: putant enim quod in multiloquio suo exaudiantur. Nolite ergo assimilari eis, scit 29 enim Pater vester, quid opus sit vobis, antequam petatis eum. Ethnici enim sive dicantur ab ethna [(153) 13Kb] , sive quod magis videtur, dicantur a valle Ennon, a qua dicitur gehenna, hypocritas et peccatores significant: isti autem nescio quo errore decepti in multiloquio et longa oratione se exaudiri cogitabant. Non enim exauditur oratio quia longa est, sed quia pio mentis affectu fit, a corde contrito, et spiritu contribulato. Sed quid est quod Apostolus ait: »Sine intermissione orate [(154) 11Kb] ,« cum Dominus multum nos loqui in oratione prohibeat? An fortasse sic determinandum [Col. 0114C] est? Sine intermissione orate dum oratis, ut videlicet vel cito ab oratione cessemus, vel interim dum oramus attentissime et tota cordis intentione oremus? Potest tamen et sic intelligi, ut Dominus de clamosa vocis oratione, Apostolus vero de abscondita mentis deprecatione locutus sit. Haec igitur abbrevianda est ut vaga, illa vero continuanda est [Col. 0115A] ut stabilis et firma: haec auditur a populo, illa non auditur nisi a Deo. Haec modulatione movetur, illa lacrymis temperatur. Haec igitur brevis fiat ut audiatur a populo, illa fiat longa ut exaudiatur a Domino. Sive enim manducamus, sive bibimus, sive aliquid aliud agimus, mentem tamen ad Deum habere possumus; loqui vero, vel orare non possumus. Et quia optimus Deus ante etiam quam petatur, scit quid nobis sit opus, non est necesse ut oris orationem longam faciamus: quae multis impedimentis multoties a sui continuatione interrumpitur. Illa igitur extendatur, illa sine intermissione fiat, quae laudem non quaerit, favorem non appetit, de modulatione non laudatur, de absono non reprehenditur; quae ab homine non auditur, et quae a [Col. 0115B] Domino exauditur. Sequitur: Sic ergo vos orabitis:

XV. Pater noster, qui es in coelis, sanctificetur nomen tuum [(155) 1Kb] . Magnus honor, immensa nobilitas, ut Patrem vocemus, cujus vocari servi digni non sumus [(156) 1Kb] . Adoptivi namque filii facti, simul cum unico Dei Filio dicimus: Pater noster. Adoptione autem non qui volunt, sed qui eliguntur digni fiunt. Ipse enim nos »elegit ante mundi constitutionem, ut essemus conformes imagini Filii ejus, ut sit ipse primogenitus in multis fratribus (Rom. VIII, 29):« Apostoli verba sunt. Nemo amplius de nobilitate superbiat: omnes fratres sumus; ille no bilior qui melior. Saepe enim servus nobilior est quam dominus, quoniam hic est servus hominis, ille [Col. 0115C] diaboli. Quamvis autem ubique sit Deus, in coelis [Col. 0116A] tamen specialiter esse dicitur, quoniam in sanctis habitat, qui coeli vocantur. Coeli [(157) 2Kb] autem vocantur sancti, quia altius elevati, non terram, sed coelum diligunt. Sed quomodo nomen Dei sanctificari potest, quod semper et naturaliter sanctum est? Quid est enim sanctificetur nomen tuum? Prius enim »notus in Judaea Deus, in Israel magnum nomen ejus (Psal. LXXV, 1).« Nondum igitur in gentibus nomen Dei sanctificatum erat. Adhuc enim nomen Jovis, Mercurii, Martis et Saturni sanctum in gentibus habebatur. Nunc igitur nomen Dei in Ecclesia sanctificatum est, et nomen falsorum deorum nefandum, et profanum factum est. Illis praeterea nomen Dei sanctificatum non est, qui illud abjurare non timent. Quid igitur est sanctificetur nomen [Col. 0116B] tuum, nisi sanctum, 30 terribile, valdeque tremendum ab omnibus habeatur: Adveniat regnum tuum [(158) 24Kb] . Hoc enim et de regno ecclesiastico, quod a Deo regitur, et gubernatur, et de regno aeterno quod finem non habebit, intelligi potest. Hoc autem quotidie venit, quotidie crescit, quotidie nascuntur qui ei per fidem conjunguntur. Hoc enim regnum a nascentibus augetur, a morientibus non minuitur: venit igitur semper donec ex toto compleatur. Quod ubi completum fuerit, tunc multo melius esse incipiet. Et hoc quidem est quod oramus, videlicet ut compleatur et transferatur. Qui enim sic non orat, non optat esse beatus. Fiat voluntas tua, sicut in coelo et in terra [(159) 1Kb] . Fiat, inquit, et compleatur sic in terra [Col. 0116C] voluntas tua ab hominibus, sicut in coelis fit, et [Col. 0117A] adimpletur ab angelis [(160) 1Kb] . Ibi enim sola pax regnat, ibi nullae lites, nullae discordiae, nulla bella, neque indignatio ulla. Panem nostrum supersubstantialem da nobis hodie. Hic est enim ille panis, qui de coelo descendit: hoc pane nutritur anima. Qui bene supersubstantialis dicitur, quoniam super substantiam et angelorum, et hominum, caro Christi exaltata est. Est etiam iste panis sermo divinus, qui ab alio evangelista quotidianus [(161) 35Kb] dicitur, quoniam quotidie ab Ecclesia suscipitur. Nam, etsi quotidie non suscipiatur singulariter ab omnibus, quotidie tamen ab illa suscipitur, quae mater est omnium, et cujus membra sunt omnes. Hunc autem panem dari nobis non rogamus nisi hodie; quia non sumus nisi hodie. Cur enim cras mihi dari rogem, cum utrum [Col. 0117B] ad cras veniam, ignorem? Ipse enim Dominus dicit: Nolite cogitare de crastino [(162) 1Kb] : hodie es, hodie quaere: si ad cras veneris, et cras quaere. Postquam enim veneris ad cras, jam cras non erit tibi cras, sed hodie. Non quaeris igitur nisi hodie, quia nunquam habes, nisi hodie. Tria enim tempora sunt, ex quibus unum tantum habemus [(163) 1Kb] . Et dimitte nobis debita nostra; sicut et nos dimittimus debitoribus nostris. Hoc enim ipse paulo post subsequenter exponit dicens: Si enim dimiseritis hominibus peccata eorum, et Pater vester coelestis dimittet vobis peccata vestra [(164) 1Kb] . Si autem non dimiseritis hominibus, nec Pater vester coelestis dimittet vobis peccata vestra. [Col. 0118A] Audisti conditionem: quid tibi videtur? Si dimiseris, dimittetur tibi [(165) 1Kb] ; si non dimiseris, non dimittetur tibi. Aut ergo dimittas, aut ista non dicas: haec enim dicendo, te ipsum ligas et contra te oras. Tale enim est ac si dicas: Noli mihi, Domine, dimittere peccata mea, quia nec ego aliis dimittere volo [(166) 1Kb] . Melius est ergo dimittere, quam contra se talia dicere, tantumque beneficium amittere. Et ne nos inducas in tentationem. Sic enim nos in tentationem Dominus inducit, sicut et Pharaonis 31 cor induravit. Quia enim sine ejus permissione nihil fit, hoc ipse videtur facere quod fieri permittit. Ipse igitur nos in tentationem inducit, quia inimicus noster nos tentandi potestatem non habuisset, nisi hoc ei desuper datum fuisset [(167) 1Kb] . Hoc enim ex eo probari potest, quod nisi permissus, [Col. 0118B] beatum Job tentare non potuit. Oramus igitur, non ut penitus non tentemur, sed ne in tentationem inducamur [(168) 1Kb] , qua irretiti teneamur et superemur. Qui enim in tentationem inducitur, quasi jam circumclausus, et irretitus, aut difficile, aut nullatenus expeditur. Sed libera nos a malo. Libera, inquit, nos a malo: libera nos a peccato, libera nos a diabolo [(169) 1Kb] , qui est auctor mali [(170) 1Kb] , ne nos in tentationem inducat, ne nos aggrediens superet, ne tentando vincat, et glutiat [(171) 1Kb] .

XVI. Cum autem jejunatis, nolite fieri sicut hypocritae tristes [(172) 1Kb] .Tristes enim dicuntur hypocritae, [Col. 0119A] quia, ut religiosi appareant, tristitiam quamdam et severitatem in vultu ostendunt, quasi qui multo jejunio sint confecti. Unde et subditur: Exterminant enim facies suas, ut appareant hominibus jejunantes. Facies enim suas exterminant, quia ultra suae pulchritudinis terminos atque naturam, incultas et informes horrescere sinunt. Si enim informitas Deo placuisset, tam pulchra facie hominem non formasset. Sed quare hoc faciunt? Ut appareant hominibus jejunantes. Si enim soli Deo jejunium suum commendare voluissent, non in facie, sed in corde illud ostenderent; scriptum est enim: Homo videt in facie, Deus autem corda intuetur [(173) 1Kb] . Qui igitur non Deo, sed hominibus placere volunt, illud exterminant [(174) 10Kb] quod ab hominibus videtur. Ideoque quia [Col. 0119B] laudem ab hominibus quaerunt, mercedem a Deo non recipiunt. Et hoc est quod ait: Amen dico vobis, receperunt mercedem suam. Sed dicis. Quomodo ergo jejunabo? Audi quod sequitur: Tu autem, cum jejunas, unge caput tuum, et faciem tuam lava, ne videaris hominibus jejunans, sed Patri tuo, qui videt in abscondito; et Pater tuus, qui videt in abscondito, reddet tibi. Hypocrita, inquit, quando jejunat, faciem exterminat, quoniam exterminatorem et tristitiae principem in corde habet. Tu vero qui totius consolationis laetitiaeque Dominum in cordis habitaculo gestas, hilarem et pulchram faciem ostende. Appareat exterius in facie, quantum laetitiae bonum possideatur mente, et virtute jejunii operante, sicut animae caput, et facies ungitur [(175) 1Kb] , et lavatur [Col. 0119C] interius, sic etiam non moeroris, sed gaudii pulchritudo reveletur exterius. Hoc enim jejunium suo ordine celebratum operatur in nobis, ut et mens nostra sancti Spiritus oleo ungatur, et facies animae peccatorum maculis abstergatur. Faciei autem spiritualis sanctaque laetitia hypocrisim tollit, ejusque suspicionem. Qualiscunque enim sit facies, Deus tamen non faciem intuetur, sed corda. Age palam quidquid vis, finge et simula quod vis, ipse tamen in abscondito videt, et, secundum hoc quod ibi videt, reddet tibi. Nolite thesaurizare vobis thesauros in terra, ubi aerugo et tinea demolitur, et ubi fures effodiunt et furantur. Thesaurizate autem vobis thesauros in coelo, ubi neque aerugo, neque tinea demolitur, et [Col. 0120A] ubi fures non effodiunt nec furantur. In terra enim thesaurizanti dicitur: »Thesaurizat et ignorat cui congregabit ea (Psal. XXXVIII, 6).« Itemque: »O stulte, hac nocte anima tua rapietur a te [(176) 1Kb] , quae autem parasti cujus erunt?« De illo vero qui in coelis thesaurizat, quid dicitur? »Dispersit, dedit pauperibus: justitia ejus manet in saeculum saeculi, cornu ejus exaltabitur in gloria (Psal. CXI).« Et Dominus ad divitem: »Si vis perfectus esse, vade, vende omnia quae habes et da pauperibus, et sequere me, et habebis thesauros [(177) 1Kb] in coelo.« Qui autem sic suos thesauros reponit, securus est, eosque amittere non timet. Quicunque igitur es qui cupis animam tuam in coelo habitare et esse, ibi tuos thesauros repone. Ubi enim est thesaurus tuus, ibi est et cor [Col. 0120B] tuum. Si in coelo est thesaurus, ibi erit et anima. Si in terra est, in terra erit. In terra utique, de qua beatus 32 Job ad Dominum dicit: »Dimitte me ut plangam paululum dolorem meum, antequam vadam, et non revertar, ad terram tenebrosam et opertam mortis caligine; terram miseriae et tenebrarum, ubi umbra mortis, et nullus ordo, et sempiternus horror inhabitans [(178) 1Kb] (Job X, 20).« Denique: ubi est thesaurus, ibi est et cor, quia unusquisque illuc pervenire desiderat, ubi suas divitias cognoscit esse reconditas. Beatus igitur qui divitias suas in coelo reposuit, ut semper ibi mentem habeat, semperque illuc omnibus viribus et desiderio tendat.

XVII. Lucerna corporis est oculus. Si fuerit oculus tuus simplex, totum corpus tuum lucidum erit. Si [Col. 0120C] autem oculus tuus nequam fuerit, totum corpus tenebrosum erit. Si ergo lumen quod in te est tenebrae sint, ipsae tenebrae quantae erunt? [(179) 1Kb] Hanc autem similitudinem ad quid attulerit, non clare apparet, nisi fortasse quia discipulis loquebatur, quibus in hujus sermonis exordio dixerat: »Vos estis sal terrae, et vos estis lux mundi (Matth. V, 13):« ut per hoc videlicet intelligant, quales in Ecclesiae corpore esse debeant; et tale est ac si diceret: Sicut oculus est lucerna corporis, ita et vos estis lucerna Ecclesiae; qui si simplex [(180) 1Kb] et sine macula fuerit, totum corpus lucidum erit; si vero nequam et sine lumine fuerit, totum corpus tenebrosum erit. Nam neque manus quo extendantur, neque pedes quo [Col. 0121A] ambulent, neque caetera membra cognoscent ad quam partem se dirigere debeant. Si ergo lumen quod in te est, tenebrae sint, et illud in se lumine careat, neque in ipsum illuminare valeat, sine quo caetera membra lumen non habent, considera modo ipsae tenebrae quantae erunt! Tantae utique quanta et membra. Sicut enim unius lumine omnia illuminantur, ita unius tenebris omnia excaecantur. Necesse est igitur ut Ecclesiae oculus, necesse est ut sacerdos et episcopus simplex sit, sine macula sit, sine errore sit; quatenus de ejus vita, de ejus doctrina, de ejus moribus, et sancta conversatione omnia membra illuminentur. Si vero, quod absit! nequam fuerit, si haereticus fuerit, si fornicator et [Col. 0122A] adulter fuerit, totum corpus tenebrosum erit. Non dixit totum corpus nequam erit, sed totum corpus tenebrosum erit; quoniam non omnes ejus nequitiam imitantur, quamvis ejus tenebris omnes involvantur. Omnes enim involvuntur tenebris, quia exstincta est in eis lucerna luminis. Non enim ex tenebris oritur lumen, neque ex mendacio nascitur veritas. Si ergo totius corporis lumen vertatur in tenebras, ipsae tenebrae quantae erunt? Hoc autem et de anima intelligi potest, cujus oculus est intellectus [(181) 1Kb] . Qui si verae lucis lumen amiserit, mox tota anima erroris et tenebrarum caligine involvetur. Si vero simplex et mundus fuerit, ipsa quoque clara et lucida erit.



33 PARS SECUNDA.
[Col. 0121]

XVIII. [(182) 1Kb] Nemo potest duobus dominis servire; aut enim unum odio habebit, et alterum diliget; aut unum sustinebit, et alterum contemnet. Non potestis Deo servire et mammonae.[Col. 0121B] Modo enim superius Salvator noster de thesauro locutus est; quem etiam quo in loco reponere debeamus ostendit, dicens: Thesaurizate vobis thesaurum in coelo, ubi neque aerugo, neque tinea demolitur, et ubi fures non effodiunt nec furantur. Nunc autem dicit, quia non possumus duobus dominis servire, Deo scilicet et mammonae: mammona namque divitiae interpretatur [(183) 1Kb] . Reponat igitur in coelo divitias suas, qui Deo familiariter servire desiderat. Qui enim divitiis servit, ejus servitium Deus non recipit. Facilius est enim camelum per foramen acus transire, quam divitem [Col. 0121C] intrare in regnum coelorum. Divitiis autem servire est, subjectionem quamdam eis exhibere, et pro necessitate vel utilitate eas expendere timere. Aliud igitur est servire divitiis, aliud habere divitias [(184) 1Kb] . Ille enim dives non multum a paupere distat, qui in divitiis spem non ponit, easque utiliter largiterque distribuit. Hoc autem si ad litteram intelligatur, ut simplex sermo dicere videtur, non solum duobus dominis, sed et multis dominis servire non est impossibile. Ideoque de quibus dominis hoc intelligere debeamus, confestim subdidit dicens: Non potestis Deo servire et mammonae. Istis enim duobus nemo simul servire potest. Quis enim servit mammonae, nisi avarus? Avarus igitur Deum [Col. 0122B] contemnit et odio habet. Unde hoc? Quia idolis servit; sic enim Apostolus ait »Hoc autem scitote intelligentes, quod omnis fornicator, aut immundus, aut avarus, quod est idolorum servitus, non habet haereditatem in regno Christi et Dei (Ephes. V, 5).« Sequitur: Ideo dico vobis: ne solliciti sitis animae vestrae, quid manducetis, neque corpori vestro, quid induamini. Haec enim specialiter dicuntur apostolis, eorumque successoribus [(185) 1Kb] , caeterisque omnibus qui ad summum perfectionis culmen attingere cupiunt. Talibus enim nulla terrenorum bonorum est sollicitudo, quia habentes victum et vestimentum, his contenti sunt. Facile quidem et sine omni sollicitudine his abundant, qui totam spem suam in Deum ponunt. Unde Psalmista: »Jacta, inquit, cogitatum [Col. 0122C] tuum in Domino, et ipse te enutriet [(186) 1Kb] .« Itemque: »Non vidi justum derelictum, nec semen ejus egens pane [(187) 1Kb] .« Nonne anima plus est quam esca, et corpus plus quam vestimentum? Noli, inquit, quicunque es qui mundi gloriam sprevisti, et Deo servire, et contemplationi vacare elegisti, noli sollicitus esse animae tuae, id est vitae tuae, quia qui dedit vitam, dabit unde et regatur vita. Plus est enim anima quam esca, plus est vita quam regimen vitae [(188) 1Kb] . Qui igitur dedit quod majus est, et illud utique dabit quod minus est. Valde enim haec verba apostolis erant necessaria, qui sine sacculo et pera ubique terrarum erant ituri. Quibus et Dominus ait: »Ecce ego mitto vos sicut oves inter lupos [(189) 1Kb] .« [Col. 0123A] His autem ut Apostolus ait, constituit Dominus ut de Evangelio viverent: »dignus est enim operarius wercede sua (Luc. X, 7).« Respicite volatilia coeli, quoniam non serunt, neque metunt, neque congregant in horrea, et Pater vester coelestis pascit illa. Nonne magis vos pluris estis illis? Nullum enim animal in hoc mundo Deus creavit, quod pluris amoris et dilectionis, pluris pretii et honoris sit apud Deum, quam homo. Si igitur ea quae propter hominem facta sunt, et quae ad ipsius comparationem aut parva aut nulla sunt, sine labore et sollicitudine omnipotens Dominus pascit, quanto magis eos non derelinquet, qui ad ejus imaginem facti ejus gratiae sunt reconciliati [(190) 1Kb] ? Quis autem vestrum cogitans potest adjicere ad staturam suam cubitum unum? [Col. 0123B] Hoc autem tale est ac si diceret: Quod vos quidem nec sollicitudine, nec cogitatione, nec arte, nec ingenio, nec labore facere potestis ut videlicet 34 ad staturam vestram unum cubitum adjiciatis: hoc sine vestra cogitatione et sollicitudine Deus in vobis operatur, quos de matris utero tam parvos progredientes, ad integram mensuram perfecti hominis provexit [(191) 1Kb] . Ergone pascere non poterit, qui creare, vivificare et haec incrementa dare potuit? Et de vestimento quid solliciti estis? Considerate lilia agri quomodo crescunt: non laborant, neque nent. Dico autem vobis, quoniam nec Salomon in omni gloria sua coopertus est sicut unum ex istis. Putatis, inquit quod vos sine labore et sollicitudine vestire non possit, qui agros vestit floribus, et lilia distinguit [Col. 0123C] coloribus? Quomodo enim crescunt lilia? quomodo tam pulchris operimentis induuntur? Nam neque laborare, neque filare [(192) 1Kb] noverunt, insensibilia enim sunt; verumtamen satis excellentius ipso quoque Salomone induta sunt, qui et divitiis et sapientia caeteris illius gentis regibus excellentior fuit. Nemo enim, vel arte vel sapientia, Dei operationis pulchritudinem imitari potest [(193) 1Kb] . Si autem fenum agri, quod hodie est et cras in clibanum mittitur, Deus sic vestit, quanto magis vos minimae fidei? Si de his quae infra vos sunt hanc curam habet, quam curam de vobis eum habere putatis? Nolite solliciti esse dicentes: Quid manducabimus, aut quid [Col. 0124A] bibemus, aut quo operiemur? quoniam ille nihilo indiget, qui vobis, si fidem habeatis, sufficienter omnia ministrabit. Haec enim omnia gentes inquirunt: vos autem haec quaerere non est necesse. Quaerere, inquam, cum labore et sollicitudine: ideoque Dominus non ait: Nolite quaerere, sed nolite solliciti esse; scit enim Pater vester, quia his omnibus indigetis. Unde apostolus Petrus in Epistolis suis loquitur dicens: »Omnem sollicitudinem vestram projicientes in eum, quoniam ipsi cura est de vobis [(194) 1Kb] (I Petr. V, 7).« Quaerite, inquit, primum regnum Dei; quaerite vitam aeternam; quaerite ut Ecclesia crescat; orate ut regnum Dei adveniat, suamque vobis justitiam tribuat; ut, qui omnium judices facti estis, omnes in justitia et aequitate judicare [Col. 0124B] possitis. Et haec omnia adjicientur vobis. Hoc est enim quod alibi ait: »Centuplum accipietis et vitam aeternam possidebitis (Matth. XIX, 29).« Nolite solliciti esse in crastinum: crastinum enim pro futuro posuit [(195) 1Kb] . Non enim vult Dominus de futuro nos esse sollicitos, qui neque de praesenti certi et securi sumus: et in eo quidem quod nos in crastinum solliciti esse prohibet, praesentium quodammodo sollicitudinem concedere videtur [(196) 1Kb] . Unde et beatus Paulus quasi de praesenti sollicitus manibus suis laborabat, quod ei ad victum quotidianum sufficere posset. Hac enim sollicitudine otiositas tollitur, nec tamen divitiis servitur. Cur autem de crastino solliciti esse non debeamus, adjunxit: Crastinus enim dies, sollicitus erit sibi ipsi; ac si [Col. 0124C] dicat: Sicut hodiernam sollicitudinem non interdico, ita neque crastinam, postquam crastinus dies advenerit. Sit igitur hodiernus dies de se sollicitus, et non de alio: similiter et crastinus, et caeteri per ordinem. Sufficit enim diei malitia sua: sufficit tibi si hujus praesentis diei malitiam transire valeas. Cur ergo malitiam malitiae, laborem labori, angustias angustiis, fatigationem fatigationi superaddere velis? Non enim pro malo hoc in loco malitia ponitur, sed pro fatigatione et labore [(197) 13Kb] . Sic enim dicere solemus: »Multa mala hodie passi sumus,« quando aliquo magno labore fatigamur. Hoc autem alicui inconveniens esse videbitur, nisi forte de [Col. 0125A] solis apostolis et similibus intelligatur. Ad quid enim oves et boves et caetera animalia quae hodie necessaria habuimus, completo die teneamus et custodiamus, si omnino de crastino sollicitudinem non habeamus? Ad quid praeterea agros et vineas colimus, eorumque fructus in cellaria recondimus? Patent autem et alia multa quae simili modo contra haec dicere possimus. De illis igitur haec intelligantur, quibus praeter corporis necessaria, nihil in hoc mundo possidere placet [(198) 1Kb] . Tales enim prophetae et apostoli fuerunt; tales et multos alios fuisse legimus. Si enim omnes homines tales esse vellent, non deesset Deo unde eos pasceret [(199) 1Kb] .

XIX. [CAP. VII.] [(200) 1Kb] Nolite judicare et non judicabimini.Non arbitretur aliquis ut his 35 verbis justa judicia interdicantur, si tamen ab illis fiant a quibus fieri debent. Quid est enim nolite judicare, et non judicabimini: multi enim non judicant, qui tamen judicabuntur. Dicatur ergo: nolite injuste et contra legis praeceptum aliquem judicare, et non judicabimini de injusto judicio. Judex enim qui injuste non judicat, etsi de aliis peccatis judicetur, de justo tamen judicio non judicatur, quia in judicio non peccavit [(201) 1Kb] . Unde et subditur: In quo enim judicio judicaveritis judicabimini: et in qua mensura mensi fueritis, remetietur vobis. Hoc autem non sic est intelligendum [(202) 1Kb] ut si aliquis male et injuste aliquem judicavit, ipse quoque injuste a Domino judicetur: est enim Deus [Col. 0125C] justus judex, nihilque judicat injuste. Eodem igitur judicio quo alios judicant, per quemdam modum judicabuntur, et non eodem judicabuntur. Eodem quidem, quia et ipsi damnabuntur; non eodem vero, quia non damnabuntur injuste. Sive igitur scienter aliquis aliquem injuste judicaverit, sive in rebus occultis et dubiis accusaverit et damnaverit, certissime sciat et nullatenus dubitet quia ipse quoque eodem judicio judicabitur, et eadem mensura remetietur ei. Et de occultis quidem judicare Apostolus prohibet dicens: »Nolite itaque ante tempus judicare, quoadusque veniat Dominus qui et illuminabit abscondita tenebrarum, et manifestabit consilia cordium (I Cor. IV, 5).« De dubiis vero sic ait: »Tu quis es qui judicas alienum servum? Domino [Col. 0125D] suo stat aut cadit. Stabit autem: potens est enim Deus statuere illum: unusquisque in suo sensu abundet (Rom. XIV, 4).« Notandum autem sicut hic manifeste apparet, quoniam illi quoque judicare dicuntur, qui aliorum facta vel redarguunt, vel accusant. Unde et Apostolus cum dixisset: »Hic jam [Col. 0126A] quaeritur inter dispensatores, ut fidelis quis inveniatur [(203) 1Kb] ,« mox subdidit dicens: »Mihi autem pro minimo est ut a vobis judicer, aut ab humano die (I Cor. IV, 2).« Sunt autem et alii qui aliorum parva commissa libenter diffamant, accusant et damnant, et crimina quibus premuntur, videre despiciunt: et cum se ipsos non videant, in alios semper oculos apertos habent. Et isti quidem de alterius oculo festucam trahere conantur, trabes vero quae in suis infixae sunt, non considerant. De quibus subditur: Quid autem vides festucam in oculo fratris tui, et trabem in oculo tuo non vides? Tu criminibus premeris, et alios de peccatis reprehendis? Hoc enim interest inter peccatum et crimen, quod interest inter festucam et trabem. Aut quomodo dicis [Col. 0126B] fratri tuo, sine ejiciam festucam de oculo tuo, et ecce trabes est in oculo tuo? Hypocrita, ejice primum trabem de oculo tuo, et tunc videbis ejicere festucam de oculo fratris tui. Si, inquit, tam diligens es ad aliorum corrigenda peccata, cur non prius corrigis tua? Si in aliis tam benigne misericordia moveris, cur non tui potius misereris? Scriptum est enim: Diliges proximum tuum tanquam te ipsum (Matth. XIX, 19); sed tu, sicut fingis, plus diligis fratrem tuum quam te ipsum; illius enim curam habes, te ipsum negligis. Sed hoc fortasse agis arte, ut prius illo experiaris quomodo postea tibi mederi debeas, magisque vis probare in alio quam in te ipso tuae artis peritiam. Si enim ideo facis, astutia est, non misericordia. Sed non ideo facis: cur ergo? Quia hypocrita es, [Col. 0126C] quia non vis esse bonus, sed videri bonus. Sufficit enim tibi, si a populo videaris, et si de te alii dicant: Ecce homo justus, ecce qui nemini parcit, ecce qui omnium peccata redarguit, ecce qui vult omnes sanare, et omnium oculos illuminare. Hoc enim populus dicit, sed tu tamen aliter intelligis. Scis enim quia mentitur, quamvis de illorum mendacio gratuleris.

XX. Nolite dare sanctum canibus, neque mittatis margaritas vestras ante porcos, ne forte conculcent eas pedibus suis, et conversi dirumpant vos.Quid enim per sanctum et margaritas, nisi divina sacramenta intelligamus? Quid vero per canes nisi infideles et iniquos, qui oblatrantes veritati acquiescere nolunt, et quasi canis ad vomitum, ad mala consueta [Col. 0126D] saepius revertuntur? De canibus enim Dominus ait: »Non est bonum sumere panem filiorum et mittere canibus ad manducandum (Matth. XV, 26),« cum de muliere Chananaea loqueretur. Porci vero sunt qui quasi in volutabro luti, in foetore vitiorum delectantur. His igitur divina sacramenta dare prohibemur, [Col. 0127A] quia dum in peccatis homo perseverat, et ad ea, quasi canis ad vomitum, revertitur, vel quasi porcus coenosus in eis delectatur, Christi corporis et sanguinis sacramenta eis dare non debemus. Conculcant enim ea pedibus suis, et quasi pro nihilo ducentes, non quali debent veneratione ea suscipiunt: statim enim ad pravi operis consuetudinem convertuntur, et nos moerore et tristitia interius scindunt et rumpunt, qui plus quam ipsi de eorum perditione dolemus. Potest autem de infidelibus 36 sic intelligi, ut quandiu veritati non acquiescunt, et oblatrantes Evangelio contradicunt, et a sui erroris coeno et foetore non separantur, majora eis sacramenta non revelentur, ne forte blasphemando et irridendo ea conculcent, et conversi in [Col. 0127B] ipsos praedicatores, non solum injuriarum, sed etiam verberum dolore eos afficiant et dirumpant [(204) 1Kb] .

XXI. Petite, et dabitur vobis; quaerite, et invenietis; pulsate, et aperietur vobis.Omnis enim qui petit, accipit: et qui quaerit, invenit: et pulsanti aperietur. Haec enim secundum Lucam supra dictae Dominicae orationi continuantur (Luc. XI, 9): quam quidem instanter dicere debemus, ut nostrarum petitionum desideria compleantur. Sed quomodo verum est, omnis enim qui petit, accipit? multi enim petunt et non accipiunt quod petunt. Hoc igitur de illa petitione intelligatur, de qua supra dixit, Quaerite primum regnum Dei et justitiam ejus, et omnia adjicientur vobis. Non enim in stultis petitionibus fideles suos exaudit: ipse enim scit quid nobis opus sit [(205) 1Kb] . [Col. 0127C] In illis igitur nos exaudit, quae nobis salutaria esse cognoscit. Omnis ergo qui petit, accipit; si tamen ejus petitio digna sit, quae exaudiatur: aliam autem petitionem Deus non audit. Unde et subditur: Aut quis est ex vobis homo, quem si petierit filius suus panem, nunquid lapidem porriget ei. Aut si piscem petierit, nunquid serpentem porriget ei? Si ergo vos cum sitis mali, nostis bona data dare filiis vestris, quanto magis Pater vester, qui in coelis est, dabit bona petentibus se. Ac si dicat: Vos, qui mali estis, non mala tamen, sed bona data datis filiis vestris; et Deus, qui naturaliter bonus est, bona data non dabit fidelibus suis? Dabit utique bona data, et nonnisi bona eis dabit, etiamsi inutilia quaerant, dum se sibi profutura [Col. 0128A] quaerere sperant. Aliquando enim sancti non recipiendo quod petunt, magis exaudiuntur quam exaudirentur, si illud reciperent. Plus enim non recipiendo beatus Paulus exauditus est, quam si illud recepisset, pro quo, sicut ipse dicit, ter Dominum rogaverat. Exauditus est igitur, ne exaudiretur. Non enim nisi bonum Apostolus quaerebat, quamvis illud non bonum sibi esse non intelligebat. Exauditus est igitur recipiendo bonum, ne exaudiretur recipiendo non bonum. Qui enim sibi bonum non quaerit, dum se sibi bonum quaerere putat, si id recipiat quod quaerit, non exauditur; si non recipit, exauditur. Deus igitur qui non aliud nisi quaerentis affectum considerat, bonum ei reddit qui se bonum quaerere credit, etiamsi sibi non sit bonum quod quaerit. Videamus [Col. 0128B] autem quid per panem et piscem, et quid per lapidem et serpentem significetur [(206) 2Kb] . Ego quidem in pane sanctarum Scripturarum spiritualem intelligentiam significari puto; litteram vero in lapide, quoniam in tabulis lapideis scripta est. At vero in pisce Christum Dominum nostrum intelligo, qui in baptismi flumine primus natavit, et, ad piscis similitudinem, sine coitu de Virgine natus est. In serpente vero quis alius intelligitur, nisi ille qui primum hominem in serpente decepit? Lucas vero evangelista post haec ovum quoque et scorpionem posuit. In ovo igitur resurrectionem intelligamus, in qua velut pulli de ovis, omnes sancti de sepulcris resurgentes, sursum ad coelestia convolabunt. In scorpione autem, diabolum vel Antichristum, qui [Col. 0128C] dum latenter homines decipiunt, quasi cauda eos percutiunt; scorpio enim nonnisi cauda percutit. Boni itaque filii, id est Christiani, panem petunt, quia in lege et prophetis spiritualem intelligentiam quaerunt. Petunt autem et piscem, quia Christi carne saturari desiderant. Petunt similiter et ovum, quia firmissima spe carnis exspectant resurrectionem. At vero mali filii, id est Judaei, lapidem petunt, quia in sacris voluminibus solam litteram quaerunt. Petunt autem et serpentem, quia in veneno et tortitudine diabolum imitantur. Petunt similiter et scorpionem, Antichristum exspectantes, quem Messiam vocant, ut qui in mundi exordio in primo homine occisi sunt a dracone, circa mundi finem percutiantur a scorpione. [Col. 0129A] Sic itaque bonis filiis bona data petentibus, bonus Pater bona data 37 tribuit. Mali vero mala data petentes, a malo patre mala data suscipiunt. Omnia ergo quaecunque vultis ut faciant vobis homines, et vos facite eis: haec est enim lex et prophetae. Quia, inquit, petitiones vestras a Domino exaudiri vultis, vos quoque aliorum petitiones libenter audite. Sed ne forte putetis quod malis petitionibus assentire debeatis, hoc facite aliis quod vobis ab aliis fieri vultis. Subvenite aliis in necessitatibus suis, si vultis, ut alii subveniant vobis in necessitatibus vestris. Et alibi quidem dicitur: »Quod tibi non vis, aliis ne feceris [(207) 2Kb] :« hic autem dicitur: Quod tibi vis fieri, hoc aliis facias. Ibi malum facere interdicimur, hic autem etiam malis bona facere jubemur: [Col. 0129B] haec est enim lex et prophetae; haec est charitas perfecta: »Diliges proximum tuum sicut te ipsum (Matth. V, 43),« quia vis ut te diligat proximus tuus sicut se ipsum: quod enim ab illo expetis, hoc te illi facere oportet. Haec est igitur lex et prophetae, quia hoc praecipiunt lex et prophetae: non tamen dicit quod in hoc uno mandato universa lex pendeat et prophetae. Et quasi aliquis diceret: Arcta via est ista, valde difficilis observationis sunt ista mandata, subdidit dicens: Intrate ergo per angustam portam, quia lata porta, et spatiosa via quae ducit ad perditionem, et multi sunt qui intrant per eam. Quam angusta porta et arcta via quae ducit ad vitam, et pauci sunt qui inveniunt eam. Et via, inquit, arcta est, et porta angusta; ideoque a paucis invenitur: [Col. 0129C] verumtamen haec est illa via et illa porta per quam ad aeternam vitam pervenitur. Pauci enim sunt illi qui salvantur, ad comparationem illorum qui damnantur. Unde et alibi Dominus ait: »Multi enim sunt vocati, pauci vero electi (Matth. XXII. 14).« Illa autem via et illa porta quae ducit ad perditionem, lata valde et spatiosa est, et ideo multi intrant per eam. Jejunare enim, vigilare, a carnis desideriis et cunctis voluptatibus abstinere, propriam voluntatem non facere, cui non videatur angustum et arctum? At vero abundanter et deliciose manducare et bibere, cunctis carnis desideriis et voluptatibus obedire, suaeque voluntati in nullo contradicere, cui non videatur latum et spatiosum? Multi igitur per hanc viam ambulant, multi per hanc portam intrant. Sed [Col. 0129D] cuo intrant? Civitatem utique perditionis collegium [Col. 0130A] mortis, carcerem angustiarum, et lacum omnium miseriarum.

XXII. [(208) 1Kb] Attendite a falsis prophetis qui veniunt ad vos in vestimentis ovium, intrinsecus autem sunt lupi rapaces.Attendite, inquit, et cavete vobis a falsis prophetis, a malis sacerdotibus et episcopis: attendite a falsis praedicatoribus: attendite a Simoniacis et haereticis [(209) 22Kb] . Qui veniunt ad vos in vestimentis ovium. Ovium simplicitatem simulant, ovium innocentiam fingunt, et ovium patientiam mentiuntur. Quos quidem si interius videretis, si sub vestibus cerneretis, aliud ibi quam ovem esse cognosceretis. Latet enim lupus sub ovina pelle, et quos exterius oves esse putatis, intrinsecus sunt lupi rapaces. Lupi enim rapaces sunt, quia non ad hoc venerunt [Col. 0130B] ut gregem custodiant, sed ad hoc ut furentur et rapiant, mactent et perdant. Quomodo autem eos cognoscere: possitis audite: A fructibus eorum cognoscetis eos, sicut enim unaquaeque arbor a fructu suo cognoscitur, ita unusquisque homo in operibus suis cognosci potest. Ideoque non dixit a foliis eorum, sed a fructibus eorum cognoscetis eos. Si enim verba attendamus, non facile boni discernuntur a malis. Unde et alibi Dominus ait: »Super cathedram Moysi sederunt Scribae et Pharisaei: quaecunque dixerint vobis facite, secundum opera eorum nolite facere [(210) 1Kb] .« In quo apertissime bene eos dicere et male facere ostendit. Qui igitur in verbis non discernuntur, in operibus comprehenduntur. Praedicent igitur quidquid velint, vos autem opera considerate. [Col. 0130C] Si fideles sunt, si mites, si patientes, si misericordes, si humiles, si pacifici, si casti, si benevoli, si avaritiam oderint, si pecuniam non abscondunt, et similia quae enumerare longum est, isti sunt fructus bonae arboris: horum laudes folia sunt. Qui enim laudant haec et non agunt, folia tantum et non fructus ostendunt. Sic igitur a fructibus eorum cognoscetis eos. Nam et spinae et tribuli a fructibus suis 38 cognoscuntur, quoniam neque in spinis uvae, neque in tribulis ficus colliguntur. Sic omnis arbor bona fructus bonos facit: mala autem arbor fructus malos facit. Non potest arbor bona fructus malos facere, neque arbor mala fructus bonos facere. Verum est enim quia omnis arbor bona facit fructum bonum, et omnis arbor mala facit fructum [Col. 0130D] malum; sed quomodo illud verum est, quod verum [Col. 0131A] esse Veritas dicit, ut nulla bona faciat malum, et nulla mala faciat bonum? Nomo enim tam justus, qui aliquando non peccet: hoc enim Joannes apostolus ait: »Si dixerimus quia peccatum non habemus, nos ipsos seducimus, et veritas in nobis non est [(211) 1Kb] .« Omne autem peccatum malus fructus est. Malus igitur fructus etiam in bona arbore reperitur. Similiter autem nemo tam iniquus, qui aliquando bonum non agat, neque enim fieri potest ut saltim [(212) 1Kb] verum aliquando non dicat: verum autem dicere bonum est; invenitur igitur bonus fructus et in arbore mala. Quid igitur? Quomodo verum esse probabimus quod verum esse non dubitamus? Veritas enim mentiri non potuit. Verum est itaque quod nulla arbor bona fructus malos facit, et nulla [Col. 0131B] arbor mala fructus bonos facit. Verum utique est, sed cum determinatione verum est. Dicatur ergo: Nulla bona arbor, secundum hoc quod bona est, fructus malos facit [(213) 1Kb] : nullum enim contrarium suum contrarium generat; nam neque dulce facit amarum, neque sanitas aegritudinem, neque frigus calorem, neque veritas falsitatem. Non igitur bonum facit malum, neque malum bonum; contraria enim sunt. Omnis enim arbor secundum suam naturam bona est, et bonos fructus facit: secundum corruptionem vero mala est, et malos fructos facit. Quid autem in arbore significetur intelligis: arbor enim ista homo est [(214) 1Kb] . Sed vis videre quia non hominis natura, quae utique bona est, facit fructum malum; sed ejus corruptio et peccatum? Audi quid [Col. 0131C] Apostolus dicat: »Non enim quod volo hoc ago, sed quod nolo malum illud facio. Si autem quod nolo illud facio, jam non ego operor illud, sed quod habitat in me peccatum [(215) 1Kb] .« Inde igitur dicitur arbor mala, non quod secundum se mala sit, sed quia est corruptio mali. Etsi parum quidem corrupta est, quasi jam a corruptione sana, non mala, sed bona vocatur: si vero multum corrupta est, mala vocatur et non bona: ab eo enim suscipit nomen, quod magis in ea abundat. Cognoscuntur igitur falsi prophetae a fructibus suis; quoniam, etsi aliquando bonum aliquod facere videantur, tamen, quia vel pro lucro, vel pro laude faciunt, eorum simulatio diu celari non potest. Quia enim omnia opera sua faciunt ut videantur ab hominibus, ipsum quoque [Col. 0131D] quod bonum esse videtur, bonum non est. Sequitur: [Col. 0132A] Omnis arbor quae non facit fructum bonum, excidetur et in ignem mittetur. Tunc enim arbores exciduntur, quando homines moriuntur: in ignem vero tunc mittentur, quando dicetur eis: Ite, maledicti, in ignem aeternum. Non omnis qui dicit mihi, Domine, Domine, intrabit in regnum coelorum, sed qui facit voluntatem Patris mei, qui in coelis est, ipse intrabit in regnum coelorum. Quid est hoc? Nunquid enim voluntatem Patris non facimus, quando Filium ejus Dominum vocamus? Ipse enim discipulis ait: »Vos vocatis me magister et Domine, et bene dicitis; sum etenim (Joan. XIII, 13).« Dico ergo: Si una voluntas est et Patris et Filii, quomodo non facit voluntatem Patris qui facit voluntatem Filii? Voluntas enim Filii est ut vocetur Dominus: est igitur et voluntas Patris. [Col. 0132B] Sed non sufficit haec una voluntas: sufficiet autem si eum quem vocas Dominum [(216) 1Kb] habeas ut Dominum, et servias ei ut Domino. Si enim servieris ei ut Domino, eris servus fidelis et bonus, diceturque tibi a bono Domino: Euge, serve bone et fidelis, quia super pauca fuisti fidelis, super multa te constituam, intra in gaudium Domini tui. Sequitur: Multi dicent mihi in illa die: Domine, Domine, nonne in nomine tuo prophetavimus, et in tuo nomine daemonia ejecimus, et in tuo nomine virtutes multas fecimus; et tunc confitebor illis, quia nunquam novi vos: discedite a me, qui operamini iniquitatem. Qui sunt enim isti multi, nisi illi quos modo paulo superius falsos prophetas nominavit? Isti autem multi: haec turba non modica dicent in illa die. In qua die? Non [Col. 0132C] quaeras nomen ejus, quia notissimum est. 39 Quid dicent? Domine, Domine, nonne in nomine tuo prophetavimus? Prophetavit enim Balaam [(217) 1Kb] ; prophetavit et Caiphas; hoc enim dicit Evangelista: »Quia cum esset pontifex anni illius prophetavit dicens: Expedit vobis ut unus moriatur homo pro populo, et non tota gens pereat (Joan. XI, 51).« Daemonia vero usque ejiciunt, aliasque multas virtutes faciunt, et qui baptizant, et qui praedicant. Quot enim sunt crimina, tot sunt et daemonia in uno quoque; unde et Dominus de Maria Magdalena dicitur [(218) 1Kb] expulisse septem daemonia, quoniam, sicut alibi dicitur, »dimisit ei peccata multa, quia dilexit multum (Luc. VII, 47).« Haec autem daemonia ejiciuntur, quando evangelica praedicatione, a quocunque [Col. 0132D] nuntietur, peccatores poenitent et convertuntur. [Col. 0133A] Faciunt autem et alias multas virtutes, quia coecos illuminant, leprosos curant, et mortuos suscitant. Has enim virtutes fecerunt in corpore aliquanti praedicatores, in anima vero faciunt omnes. Neque vero minus est animam sanare, quam corpus. Corpus vero sanatur et moritur, anima vero sanatur, et nunquam moritur. Vis autem scire quae anima sit caeca? Anima enim infidelis, quae Deum non videt, et veritatem non intelligit, caeca est. Leprosa vero est illa quae vitiorum maculis sordescit. Illa vero mortua est quae in crimine perseverat. Toties igitur praedicatores caecos illuminant, leprosos curant, et mortuos suscitant, quoties iniqui homines eorum monitis et praedicatione convertuntur; et poenitentia ducti, diabolo, et omnibus [Col. 0133B] operibus ejus abrenuntiant, et suae salutis medicinam ab illis suscipiunt. Sed quid hoc eis prodest, cum illis Dominus dicat, nunquam novi vos? nunquam dilexi vos? nunquam vestra opera mihi placuerunt? Novit enim eos Dominus, atque dilexit secundum naturam quam in eis creavit. Non novit vero, neque dilexit secundum corruptionem qua eos diabolus vitiavit. Omnis ergo homo qui audit verba mea haec, et facit ea, assimilabitur viro sapienti, qui aedificavit domum suam supra petram. Non ergo sufficit audire verba Dei, hoc enim et Apostolus ait: »Non auditores legis justi sunt apud Deum, sed factores (Rom. II, 13).« Audire enim omnium est, facere vero paucorum. Domus autem quae super petram fundata est, firmum et stabile fundamentum [Col. 0133C] habet. Sapiens igitur est qui sic aedificat. Fundamentum prius quaerendum est. Sed videamus quid haec petra significet; Apostolus enim dicit quia »petra erat Christus (I Cor. X, 4):« itemque, »fundamentum enim aliud nemo potest ponere praeter id quod positum est, id est Christus Jesus [(219) 1Kb] .« Invenisti fundamentum, hic domum aedifica: hic enim domum aedificabis, si haec mandata servabis. Crede et fac quae praecipit Christus, et fundaberis in fundamento Christo: ipse erit tibi fundamentum, ideoque non timebis pluvias et ventum. Hoc est enim quod ait; Et descendit pluvia, et venerunt flumina, et flaverunt venti, et irruerunt in domum illam, et non cecidit; fundata enim erat supra petram. [Col. 0133D] Vis autem videre domum supra petram fundatam, [Col. 0134A] quomodo nec pluvias, nec flumina, nec ventos timeat? »Certus sum, inquit Apostolus, quia neque mors, neque vita, neque principes, neque potestates, neque aliqua persecutio poterit me separare a charitate Dei, quae est in Christo Jesu [(220) 1Kb] .« Quamvis enim furore et terrore, flagellis et minis, omniumque tormentorum generibus, quasi quibusdam magnis ventorum et tempestatum procellis super sanctos tyranni saevientes irruerent, eos tamen a Christi fide separare nullatenus poterant: hoc autem ideo fiebat, quia bene super petram fundati erant. Videamus etiam de illa domo quae non super petram, sed super arenam fundata est. Et omnis, inquit, qui audit verba mea haec, et non facit ea, similis erit viro stulto qui aedificavit [Col. 0134B] domum suam super arenam. Descendit pluvia, et venerunt flumina, et flaverunt venti, et irruerunt in domum illam et cecidit, et fuit ruina ejus magna. Qui enim verba Dei audire delectantur, et custodire non curant, suae fidei domum, seque ipsos super arenam aedificant; quia facili aura persecutionis dejiciuntur: quorum quidem ruina tunc magna erit, quando malignorum spirituum furore et ira quasi magno quodam impetu procellarum in tartara praecipitabuntur.

XXIII. Et factum est, cum consummasset Jesus verba haec, admirabantur turbae super doctrina ejus. Erat enim docens eos sicut potestatem habens, non sicut scribae et pharisaei.Ille enim in potestate docet, qui pro timore veritatem 40 non celat. Qua in re scribae et pharisaei, etsi multa bene docuissent, [Col. 0134C] plurima tamen reliquisse intelligi possunt, sive quia dicere timebant, sive quia ea non custodiebant, et ideo dicere erubescebant [(221) 1Kb] . Hunc autem tam prolixum sermonem, secundum Matthaeum Salvator noster in monte habuit; secundum Lucam vero in loco campestri: quod quidem quomodo solvi possit non video, nisi eumdem sermonem bis eum habuisse intelligamus [(222) 1Kb] . Et hoc quidem non erat inconveniens, quoniam aliis recedentibus, alii succedebant, quibus eadem verba necessaria erant. Illis igitur recedentibus, quibus haec locutus fuerat, ipse in monte illa nocte mansit, »pernoctans, ut Lucas ait, in oratione Dei. Et cum dies factus esset, vocavit discipulos suos, et elegit [Col. 0134D] duodecim ex ipsis, quos et apostolos nominavit. Et [Col. 0135A] descendens cum illis stetit in loco campestri, et turba discipulorum et multitudo copiosa, quae illuc undique confluxerat (Luc. VI, 12),« stetit cum eo; et ibi quidem hunc eumdem sermonem habuit, quamvis non omnia quae hic narrantur, in illo contineantur; sicut nec in isto omnia dicuntur quae in illo reperiuntur. Sciendum est praeterea quod evangelistae non eodem ordine historiam scribunt, quo a Salvatore omnia facta sunt [(223) 1Kb] . Unde et in hac re multum discordare videntur. Lege eos et sic esse videbis. Puto enim quia non ordini sed narrationi operam dabant.

XXIV. [CAP. VIII.] Cum autem descendisset de monte secutae sunt eum turbae multae. Descendit, inquit, Dominus de monte cum discipulis suis, invenitque [Col. 0135B] ibi multas hominum turbas quae eum exspectabant. Quibus postquam ea locutus est quae Lucas evangelista narrat (cap. VI), secutae sunt eum. Et ecce leprosus veniens adorabat eum, dicens: Domine, si vis, potes me curare. Hoc autem miraculum non eo tempore factum est, quo factum esse evangelista dicere videtur, testante Luca, qui ait: »Et factum est, cum esset in una civitate, et ecce vir plenus lepra, et videns Jesum, procidens in faciem, rogavit eum dicens: Domine, si vis, potes me mundare (Luc. 5, XII).« Nemo igitur in loco campestri hoc factum fuisse intelligat, quod in una civitate factum esse audit. Haec itaque superioribus non continuantur. In eo enim quod ait, cum autem descendisset de monte, secutae sunt eum turbae multae, [Col. 0135C] superioris locutionis finem facit. Deinde vero gestorum ordine et loco et tempore praetermisso, ab hoc miraculo scribere inchoat. Necessarium igitur esse videtur, ut de ipso ordine pauca dicamus, ne sibi invicem evangelistae contrarii inveniantur [(224) 1Kb] . Postquam enim Dominus Jesus vocavit Petrum et Andraeam, Jacobum et Joannem, veniens simul cum eis Capharnaum, ubi et ipse et illi habitabant, intravit in Synagogam et praedicavit; et mirabantur omnes in doctrina ejus. Inde vero exiens, venit in domum Petri, et sanavit socrum ejus, et alias virtutes ibi operatus, reliquit Capharnaum, et transfretavit. Deinde vero, transactis aliquantis diebus, [Col. 0136A] rediit iterum Capharnaum; et tunc quidem sanavit paralyticum, et vocavit Matthaeum apostolum et evangelistam. Eisdem autem diebus ascendit in montem, ibique illum sermonem habuit, de quo superius diximus, quando octo beatitudines praedicavit. Cumque omnibus recedentibus, ipse eadem nocte ibi mansisset, facto mane vocavit discipulos, et duodecim ex eis elegit, quos et apostolos nominavit. Inde vero descendens, pene eumdem sermonem habuit in loco campestri. Veniens autem in civitatem Capharnaum, quae ibi proxima erat, sanavit puerum centurionis. Sic igitur se habet ordo. Hic autem leprosus quando vel ubi mundatus fuerit, incertum est. Potest tamen convenienter intelligi, quod in praedicta civitate fuerit mundatus, quoniam [Col. 0136B] hoc miraculum inter caetera miracula scribitur, quae ibidem Dominus operatus est. Et caeteri quidem evangelistae prius scribunt de socru Petri, et puero centurionis, quam de hujus leprosi mundatione. Nunc autem ad rem veniamus. »Ecce, inquit, leprosus veniens adorabat eum dicens: Domine, si vis, potes me mundare [(225) 1Kb] .« 41 Vide quanta sit fides leprosi: hominem videt, Deum adorat, de omnipotentia non dubitat. Sed quid dicit? Domine, si vis, potes me mundare: Dominus es, omnipotens es, voluntas tua opus est, omnis creatura tibi obediens est; non promerui beneficium tuum, non sum dignus colloquio tuo; credo tamen, quoniam si vis, potes me mundare. Et Dominus ad haec, extendens manum suam, tetigit eum, dicens: Volo, mundare. Manum suam Dominus [Col. 0136C] extendit, potentiam manifestat, virtutem non celat, tangit hominem et fugit lepra. Imo prius lepra fugit quam manus ad hominem perveniret [(226) 2Kb] , ne si lepram tetigisset, contra legem facere videretur. Lex enim hujusmodi hominem immundum judicat, quae omne immundum tangere interdicit. Sed quid ait? Volo, mundare. Credis quia possum, volo quia credis; experire fidem tuam, cognosce potentiam meam; volo ut munderis, et ideo mundare, et confestim mundata est lepra ejus; ut et fidei virtus, et curantis omnipotentia appareret. Et ait illi Jesus: Vide nemini dixeris, sed vade, ostende te sacerdoti [(227) 1Kb] . Hoc enim non dixisset, si hoc miraculum [Col. 0137A] inter turbas fecisset, quae eum sequebantur cum de monte descendisset: neque enim unus celare posset, quod tanta millia hominum vidissent. Quaerendum tamen est, cur ei Dominus praecipiat, ut nemini dicat? Praedicare namque, et Dei miracula populis nuntiare, sacerdotum est: leprosus vero etsi mundatus sit, sacerdos tamen fieri non debet; quoniam illi ad hoc officium eliguntur, ut Apostolus ait, qui sine crimine [(228) 1Kb] sint. In hoc quoque et nos doeemur, in his quae bene et laudabiliter agimus, laudem hominum et vanam gloriam quaerere non debere. Sed cur eum ad sacerdotem mandas, Domine Jesu? Quare jubes ut sacerdoti se ostendat, quem tu sacerdotum omnium maximus curas? Quis eum judicare audebit, qui a tuo judicio mundus [Col. 0137B] redit? Hoc igitur agis, ut legis sacramentis consentire agnoscaris. Ille enim mundus est, qui sacerdotum judicio mundus judicatur: illorum enim est bonum a malo, justum ab injusto, et mundum ab immundo separare. Hoc itaque privilegium eis confirmas, dum ad eorum judicium hunc hominem mandas. Sequitur: Et offer munus, quod praecepit Moyses in testimonium illis. Prius autem quid leprosus iste significat (significet enim aliquid); deinde vero dicamus, quid munus etiam significet, quod eum offerre praecipit Moyses. Iste enim leprosus totum humanum genus, et unusquisque peccator intelligi potest. Haec enim lepra non corporis, sed animae est. Illa enim anima leprosa est, quae superbia, ira, avaritia, discordia, odio et luxuria sordescit. [Col. 0137C] Talis igitur leprosus currat ad Jesum, festinet ad medicum, non desperet, poeniteat, et mundari desideret. Dicat: Domine, si vis, potes me mundare. Potes utique, quia et ego sum poenitens, et tu es omnipotens. Tu enim dixisti, quia peccator quacunque hora conversus fuerit et ingemuerit, vita vivet et non morietur (Ezech. XXI, 28). Si enim hoc dixerit, si hoc egerit, certus sit de misericordia, non desperet de venia, quia benignus est Dominus, qui ad se venientem neminem repellit. Deinde vero offerat munus quod praecepit Moyses. Praecepit enim Moyses [(229) 1Kb] , ut leprosus quando mundatur, offerat per se duos passeres vivos, quibus et vesci licitum sit, et lignum cedrinum, et coccum et hyssopum: et unum e passeribus immolet in vase fictili super [Col. 0137D] aquas viventes: alterum vero in agrum avolare dimittat. Hoc enim vanum et inutile videretur, nisi ille fieri praecepisset, cui nihil vanum vel inutile placet. Ille igitur qui mundatur, duos passeres offerat, et corpus et animam Domino reddat, ut jam non mundi voluptatibus, sed Deo serviant: qui bene vivi offerri dicuntur, quoniam de morte ad vitam transferuntur; quibus quia vesci licitum est, mundos eos esse et a peccato liberos manifestat; nihil enim nisi mundum lex comedere jubet. Offerat autem simul cum his et lignum cedrinum, ut quia corpus [Col. 0138A] et animam suam Deo reddidit, incorruptam fidem et sinceram conversationem se agere promittat: cedrus enim imputribilis est, redolentisque 42 naturae. His autem superaddat et coccum, ut charitatis igne succensus Deum diligat et proximum; coccus enim ignei coloris est. Offerat praeterea et hyssopum, ut in petra radicatus et fundatus, nunquam a Christi fide separari valeat: hyssopus enim naturaliter in petra nascitur; petra autem erat Christus. Postquam igitur sic se totum Deo reddiderit, immolet unum de passeribus in vase fictili super aquas viventes. Hic enim passer corpus est, ideoque in vase fictili immolatur: quia vasa terrea et fictilia sunt corpora nostra. Immolatur autem super aquas viventes, id est sicut sanctae Scripturae immolari praecipiunt. [Col. 0138B] Unde Apostolus: »Obsecro, inquit, vos per misericordiam Dei, ut exhibeatis corpora vestra hostiam viventem, sanctam, Deo placentem, rationabile obsequium vestrum (Rom. XII, 1).« Haec est enim viva aqua, quae te bene passerem tuum immolare docet: Judaei enim non bene immolant, quia ad hanc aquam non veniunt. Alterum vero passerem, id est animam, in agrum avolare dimittat, quatenus jam libera, nec terrenae corruptionis mole gravata, virtutum alis ad coelestia volare discat: quia enim alter passer jam immolatus est, ideo iste libere volat et a nullo detinetur: »Corpus enim quod corrumpitur aggravat animam (Sap. IX, 15).« Hic est igitur rectus poenitentiae ordo, ut quicunque mundandus ad Deum venit, prius se ipsum totum Domino [Col. 0138C] offerat, fidem, et charitatem, et in bonis operibus perseverantiam promittat; carnem quae peccaverat, in servitutem redigat et affligat; et animam jam libertate donatam, ad coelestia contemplanda volare dimittat. Jubet autem praeterea Moyses, eum qui mundandus est, et alia munera offerre; duos videlicet agnos et immaculatos, et ovem anniculam absque macula, et tres decimas similae, quae conspersa sit oleo, et seorsum olei sextarium; hoc enim Moyses offerre praecepit, hoc et ipse Dominus offerre jussit. Sed quid isti duo agni significant, nisi duo maxima praecepta charitatis? quae quia malum non operantur, non immerito immaculati agni vocantur. Unde Apostolus: »Dilectio, inquit, proximi malum non operatur (Rom. XII, 10).« Hos igitur [Col. 0138D] duos agnos offerat: haec duo praecepta se tenere, et custodire promittat, qui a suorum maculis peccatorum mundari desiderat. Offerat autem et ovem anniculam immaculatam, per quam integra perfectaque innocentia significatur. Offerat et tres decimas similae, fidem videlicet, quae in Trinitate tota consistit: haec est enim simila nostra, haec est vita animae nostrae. Unde Apostolus: »Justus autem ex fide vivit (Rom. I, 17).« Sed haec simila non undecunque sed ex decimis fit, quoniam fidem nostram, nonnisi de sanctuario, et a sacerdotibus suscipere [Col. 0139A] debemus: ibi enim omnes decimae reponuntur, quibus sacerdotes et levitae aluntur. Et bene quidem haec simila conspergitur, quoniam fides nostra sancti Spiritus gratia sanctificatur. Offerat autem super haec et sextarium olei, integram scilicet perfectamque mensuram misericordiae: offerre enim, vovere et promittere est. Oleum igitur offert, qui se misericordiam tenere promittit. Ut enim in liquoribus oleum, sic in operibus misericordia superior est. Unde Psalmista: »Suavis Dominus universis: miserationes ejus super omnia opera ejus (Psal. CXLIV, 9).« Et hic quoque rectus poenitentiae ordo servatur; ut quicunque ad poenitentiam venit, charitatem et innocentiam, fidem et misericordiam offerat et promittat: offert enim charitatem in agnis, [Col. 0139B] innocentiam in ove, fidem in tribus decimis, et misericordiam in olei sextario. Hic autem olei sextarius seorsum ponitur, quoniam his quae sequuntur necessarius erit. Praecipit enim Moyses, ut sacerdos haec omnia simul cum eo qui mundatur coram Domino statuat in ostio tabernaculi, et tunc offerat unum agnum, oleique sextarium: de sanguine vero agni tangat extremum auriculae dexterae, et pollicem manus dexterae et pedis, et de oleo similiter faciat ei qui mundatur. Hic enim agnus Christus est, qui quasi agnus ad victimam ductus, non aperuit os suum (Isa. LIII): qui tunc quidem in ostio tabernaculi offertur, quando in auditu Ecclesiae ejus passio praedicatur: si enim tabernaculum homines sunt; quid ostium tabernaculi, nisi aures, per quas verba [Col. 0139C] divina cordis secretarium ingrediuntur? Ille igitur qui mundatur, de sanguine agni in aure, et in manu, et in pede tangitur, quia Christi passionem non solum audire, verum etiam imitari jubetur. Ut enim in aure auditus, sic in manu et pede operatio consistit; tangitur autem in dextera parte, quae et fortior et fidelior est. »Nesciat, inquit Dominus, sinistra tua quid faciat dextera tua (Matth. VI, 3).« Similiter autem et de oleo in eisdem partibus tangitur, quia pietatis et misericordiae bonum et audire et custodire admonetur. Haec autem sub brevitate transcurrimus, de quibus satis in Levitico diximus [(230) 1Kb] .

XXV [(231) 1Kb] . Cum autem introisset Capharnaum, accessit ad eum centurio rogans eum, et dicens: Domine, puer meus jacet in domo paralyticus, et male torquetur.Et ait illi Jesus: Ego veniam et curabo eum. Qualiter autem centurio ad Jesum accesserit, Lucas evangelista demonstrat: qui eum non per se, sed per seniores Israel ad eum accessisse narrat (Luc. VII, 3); 43 quatenus pro puero ipsius intercederent, et quia [Col. 0140A] magis familiares Domino erant, ipsi pro eo interpellarent. Illi autem cum venissent ad Jesum, rogabant eum sollicite, dicentes ei: Quia dignus est ut hoc illi praestes; diligit enim gentem nostram, et synagogam ipse aedificavit nobis. Sic igitur centurio accessit ad Jesum, non per se, sed per seniores Israel [(232) 1Kb] ; videlicet ut nos doceret, quid in tali negotio agere debeamus, quando puerum nostrum in domo nostra paralyticum jacere, et male torqueri sentimus. Quis est enim puer iste, nisi anima secundum se quidem innocens et pura? puer enim a puritate dicitur: hunc autem Lucas servum dicit, quia sine servitio animae vivere nequimus. Iste igitur puer noster, iste servus noster, iste injuste subjugatus, et carnis servitio depressus spiritus noster, jacet in [Col. 0140B] domo paralyticus, jacet in corpore infirmus, jacet in carnis habitaculo vitiorum morbo superatus, et male torquetur. Hinc luxuria vexatur, hinc avaritia arctatur, hinc superbia fatigatur. Quid igitur? Mittamus ad medicum, mittamus ad Jesum. Sed quem mittemus? et quis ibit pro nobis? Mittamus igitur seniores Israel, id est episcopos et sacerdotes; isti enim pro aliis interpellare, isti pro infirmis et peccatoribus orare debent: isti cito veniunt ad Jesum, isti eum movere, isti eum flectere et ad misericordiam inclinare possunt, praesertim si nos sanari volumus, si nos peccasse dolemus, et si boni aliquid egimus, unde nos apud judicem commendare queant. Facile enim illi poenitenti sacerdotes a Domino veniam impetrant, qui de peccatis erubescit, totoque mentis annisu se ad poenitentiam [Col. 0140C] convertit. Et multos quidem videmus, qui quamvis in se aliquo vitio torqueantur, bonos tamen diligunt, multisque modis sanctam Ecclesiam aedificant. De his igitur dicere possumus, Digni sunt qui exaudiantur, quia diligunt gentem nostram, et Synagogam aedificaverunt nobis. Sed quid sequitur? Ego veniam et curabo eum: hoc Matthaeus ait: Lucas autem quid! Jesus autem ibat cum illis. Venit enim Jesus ad infirmum, venit cum episcopis et sacerdotibus ad poenitentem, quoniam eorum precibus flectitur, et orationibus ducitur. Et cum jam non longe esset a domo, misit ad eum centurio amicos, dicens: Domine, noli vexari, non enim dignus sum ut sub tectum meum intres: propter quod et me ipsum non sum dignus arbitratus, ut venirem ad te. Haec [Col. 0140D] autem Matthaeus praetermisit: caetera vero utrique communia sunt. Bene igitur hoc loco hi duo conveniunt, si hoc tantum in Matthaeo subaudiatur, quod centurio non per se, sed prius per seniores Israel, deinde vero per amicos accesserit ad Jesum. Sed qui sunt isti amici nostri, quos Christo advenienti [Col. 0141A] et jam domui nostrae appropinquanti obviam mittimus? Isti sunt, ut opinor, intellectus et animus, et spiritus contribulatus: isti enim Christi adventum sentiunt, isti cum eo loqui audent, isti nos Deo commendant, et ejus gratiae reconciliant. Quando enim intus agimus, quando nobiscum in corde tractamus, quae et quanta fuerit Salvatoris nostri benignitas, ut pro nobis carnem sumeret, et mundi injurias sustineret; tunc praedicti amici nostri cum Domino loquuntur, et quodam modo ei dicunt: Domine, noli vexari; quoniam ejus vexationem et fatigationem mirantur, et contremiscunt. Hoc enim faciebat Joannes Baptista cum diceret: »Ego a te debeo baptizari, et tu venis ad me?« (Matth. III, 14.) Quando vero ad Christi sacramenta accedimus, et [Col. 0141B] fragilitatem nostram consideramus, quid aliud dicit unusquisque nostrum, nisi: Non sum dignus ut intres sub tectum meum, non sum dignus ut carnem et sanguinem tuum suscipiam in ore meo [(233) 1Kb] ? Domine, dic verbo, et sanabitur puer meus. Tu enim dixisti et facta sunt omnia, tu mandasti et creata sunt universa: eadem virtus tibi est, eadem potentia manet: dic igitur verbo, praecipe ut fiat, et sanabitur puer meus: non enim majus est sanare, quam creare. Nam et ego homo sum sub potestate constitutus, habens sub me milites, et dico huic: Vade, et vadit; et alii: Veni, et venit; et servo meo: Fac hoc, et facit. Ego, inquit, homo sum, tu Deus; ego sub potestate, tu super omnes potestates; ego habeo milites, tu angelos; isti mihi obediunt, illi [Col. 0141C] tuam faciunt voluntatem: manda igitur quem velis, et praecipe sanitati ut veniat; et jube infirmitati ut recedat. Placuit Domino, et laudavit fidem centurionis. Ad hoc enim Dominus misericordiam differebat, ut haec tanta fides centurionis clarius manifestaretur. Unde et subditur: Audiens autem Jesus, miratus est, et sequentibus se dixit: Amen dico vobis; non inveni tantam fidem in Israel. Miratur Jesus de fide centurionis; miratur de fide gentilis hominis: et jam tunc fidem gentium mirabatur, quam ultra 44 fidem Judaeorum crescere videbat. De quibus mox subinferens ait: Dico autem vobis, quod multi ab Oriente et Occidente venient, et recumbent cum Abraham, Isaac et Jacob in regno coelorum; filii [Col. 0141D] autem regni ejicientur in tenebras exteriores, ibi erit fletus et stridor dentium. His enim paucis verbis Ecclesiam ex omnibus mundi partibus colligendam, et inferno exspoliato, sanctorum animas ad coelorum regna transferendas; et Judaeorum incredulitatem et damnationem denuntiat. Tenebrae autem exteriores illae sunt, ultra quas aliae tenebrae non sunt. [Col. 0142A] Sunt autem et aliae tenebrae interiores ex quibus venitur ad has exteriores, quas infideles homines in mente patiuntur De quibus Apostolus ait: »Caecitas ex parte contigit in Israel (Rom. XI, 24).« Et dixit centurioni: Vade, et sicut credidisti, fiat tibi: et sanatus est puer in illa hora [(234) 1Kb] . In hoc autem Evangelio in tantum Joannes evangelista dissentit ab aliis, ut nullo modo his quae dicta sunt convenire queant [(235) 1Kb] , si de eodem centurionis puero intelligantur. Hic enim centurio de fide laudatur; et se indignum dicit esse, ad cujus domum veniat Jesus: ibi autem de infidelitate redarguitur, utpote qui nisi per signa et prodigia non credat: ibique Christum ad domum suam importune valde venire invitat. Et hic quidem narratur quod omnia haec gesta sunt [Col. 0142B] infra civitatem Capharnaum: ibi vero dicitur, quod centurio Christo de Judaea venienti obviam processerit, cui prae itineris longitudine non eadem, sed postera die revertenti servi occurrentes dixerunt; quia heri hora septima reliquit eum febris. Unde manifestum est quia non loquuntur de eodem. Intelligendum est igitur, quia Jesus antequam hunc servum centurionis sanasset, de quo scribit Matthaeus et Lucas, jam eidem filium sanaverat, de quo Joannes evangelista narrat: et quia prius ejus virtutem in filio expertus fuerat, jam nunc de ipsius omnipotentia nihil in servi curatione dubitat: libenter enim ad illius medici auxilium currimus, quem jam expertum habemus.

XXVI. Et cum venisset Jesus in domum Petri, vidit socrum ejus jacentem febricitantem; et tetigit manum ejus, et dimisit eam febris, et surrexit et ministrabat eis.Scire enim oportet quae sit uxor Petri, ut possimus scire quae sit socrus ejus. Petri namque uxor ecclesia est, quoniam ei a Domino specialiter tradita est; dicente Domino: »Si diligis me, pasce oves meas (Joan. XXI, 18).« Ejus igitur socrus est Synagoga, quia ipsa est mater Ecclesiae [(236) 1Kb] . Unde eidem in Canticis canticorum Dominus ait: »Sub arbore malo suscitavi te, ibi corrupta est mater tua, ibi violata est genitrix tua (Cant. VIII, 5).« Haec autem jacet in domo Petri et febricitat, quoniam usque hodie inter Christianos Synagoga infirma moratur et habitat. Ubicunque enim est [Col. 0142D] Ecclesia, ibi est et domus Petri. Hujus autem manum circa mundi finem Dominus tanget, et tunc, febre fugata, surget et ministrabit Domino. Tunc enim ejus manum tanget, quando ipsius opera approbabit. Vespere autem facto obtulerunt ei multos daemonia habentes, et ejiciebat spiritus verbo, et omnes male habentes curavit. Ut adimpleretur quod dictum [Col. 0143A] est per Isaiam prophetam dicentem: Ipse infirmitates nostras accepit, et aegrotationes portavit. Verbo enim spiritus ejicit ille de quo scriptum est: »In principio erat Verbum (Joan. I, 1):« verbo quidem, quia propria virtute. Sed quare facto vespere, nisi quia hac ultima aetate, hac extrema hora, ad sanandum, ad curandum, et ad pellendum daemonia venerat? Neque enim debuerat populus ille curari, nisi facto vespere, qui ad medicum non redit usque ad vesperam. Unde Psalmista ait: »Convertentur ad vesperam et famem patientur ut canes, et circuibunt civitatem (Psalm. LVIII, 15).« Tunc enim venient, tunc convertentur, tunc aegros suos, tunc animas suas multo languore confectas Judaei ad Dominum afferent; et sanabit eos, et ejiciet daemonia [Col. 0143B] ab eis [(237) 1Kb] . »Cum enim plenitudo gentium introierit, tunc Israel salvus fiet (Rom. XI, 25, 26); [(238) 1Kb] et si fuerit numerus filiorum Israel sicut arena maris, reliquiae convertentur ad Dominum (Isai X, 22).«---Videns autem Jesus turbas multas circum se, jussit ire trans fretum. Puto enim, quod Jesus ideo trans fretum propter turbas ire jussit, quia nisi per aquas baptismatis transeuntes vitiorum turbas, et malignorum spirituum exercitus evadere non poteramus. Et accedens unus Scriba ait illi: Magister, sequar te quocunque ieris. Dixit ei Jesus: Vulpes foveas habent, et volucres coeli nidos, filius autem hominis non habet ubi caput suum reclinet. Nihil Deum latet, nulla simulatio ejus oculis absconditur, omnia videt, cogitationi respondet. Dicit Scriba: [Col. 0143C] Magister, sequar te quocunque ieris. Dicit Jesus: Non est ita; non vis me sequi, non vis mea praecepta 45 servare, non video in te ubi caput meum reclinem. Caput Christi Deus est: Deus autem in humili habitat, et quieto, et tremente sermones ejus. In te autem (quasi dicat) vulpes foveas habent, et ideo cum calliditate et simulatione loqueris [(239) 1Kb] . Vulpes enim propter astutiam maligni spiritus dicuntur: [Col. 0144A] dicuntur autem et volucres coeli, quoniam in hoc aere obtinent principatum [(240) 1Kb] . Et isti quidem in peccatoribus et iniquis hominibus nidos et foveas faciunt, quoniam in eorum cordibus malas cogitationes et iniquitatum genimina pariunt. Alius autem de discipulis ejus ait illi: Magister sequar te; ait illi: Sequere. At ille ait: Domine, permitte me primum ire et sepelire patrem meum. Jesus ait illi: Sequere me, et dimitte mortuos sepelire mortuos suos. Alio enim spiritu loquebatur iste: unde et merito non Scriba, sed discipulus dicitur; neque sequi Dominum prohibetur imo vero sequi et imitari jubetur. Volebat tamen primum ire et sepelire patrem suum. Opus quidem pietatis facere volebat: pietatis tamen Patri et Domino non placebat. Quare [Col. 0144B] hoc? Quia aliud significabat, nobisque in hoc facto exempla dabat. Et tale erat ac si deceret: Venisti ad vitam, vis redire ad mortem; ego sum vita, ego sum Pater et creator tuus, me sequere, et dimitte mortuos sepelire mortuos suos. Mortui enim mortuos sepeliunt, quando peccatores [(241) 1Kb] qui Deo mortui sunt (mortui quidem quia vita, de qua modo diximus, in eis non est), mortalia opera et criminalia peccata in se abscondunt et celant. Et non solum haec, verum etiam et patrem suum diabolum, de quo Judaeis Dominus ait: »Vos ex patre diabolo estis (Joan. VIII, 44),« in sepulcro pectoris sui sepeliunt, et quasi bonum aliquod servant et occultant. Talem igitur patrem sepelire, et sic sepelire Dominus prohibet [(242) 1Kb] .

XXVII. [(243) 1Kb] Et ascendente eo in naviculam secuti sunt eum discipuli ejus, et ecce motus magnus factus est in mari, ita ut navicula operiretur fluctibus.Ipse vero dormiebat. Quid enim navicula, nisi Ecclesia? quid mare, nisi mundus? quid motus maris, nisi persecutorum et tyrannorum saeviens indignatio [(244) 1Kb] ? Ecce enim Dominus in navicula dormit, et navicula fluctibus operitur. Timent discipuli, et [Col. 0145A] nondum a periculo liberantur. Clamant et excitant Salvatorem: surgit a somno qui nunquam dormit; »Non enim dormitabit, neque dormiet, qui custodit Israel (Psal. CXX, 4).« Imperat ventis et mari, et fit tranquillitas magna. Nobis, fratres, nobis fiunt ista: nobis dormit Jesus, nobis surgit a somno. Significatio est, nostraeque fragilitatis instructio: pro nobis moritur: non enim dormiret, nisi nobis suum somnum proficere intelligeret. Dormire enim videtur pastor, quando lupi in oves saeviunt, quando fures rapiunt, et non est qui eripiat. Sic igitur et Jesus quamvis non dormiat, dormire tamen videtur, quando tyranni saeviunt, quando mali in bonos insurgunt, quando boni vincuntur, et mali vincunt. Non dormit quidem, sed praelium intuetur, et simul [Col. 0145B] certaminis finem et bellantium fidem exspectat. Et quia non statim adjuvat, quia non cito laborantibus subvenit, dormire putatur. Sed si consideremus ejus certaminis qualitatem, ejusque victoriae modum; tunc sancti victores existunt, quando ab iniquis victi esse creduntur. Tunc enim sancti indubitanter vincunt, quando humilitatem et patientiam non amittunt. Sic igitur dormiat Jesus, quatenus iniquorum crudelitas, et sanctorum patientia innotescat, et Christi discipuli non armis, sed clamore et orationibus maris hujus procellas deponere discant. Quod si jam eas sustinere non possunt, si tantis perturbationis resistere nequeunt, 46 accedant ad Jesum, suscitent eum dicentes: Domine, salva nos, perimus. Sic se defendant; haec arma suscipiant, [Col. 0145C] hoc auxilio tueantur, hoc clypeo muniantur. Neque vero ideo se non exaudiri aestiment, quia persecutio non cessat, quoniam nihil minus exaudiuntur si eis adversa tolerandi patientia datur, quam si omnis illa persecutio ab eis tollatur. Ipse enim scit quid nobis opus sit; nos tamen semper dicamus. Domine, salva nos, perimus. Qui enim hoc dicit, nihil aliud quam salutem quaerit. Sed fortasse ille de salute corporis dicit: ipse vero de salute animae intelligit. Nemo autem sanctorum salutem corporis contra animae salutem desiderat; etsi fortasse aliquando quaerat. Deus igitur non verba, sed intentionem exaudit. Et dicit eis: Quid timidi estis, modicae fidei? Ego hic sum, et vos timetis? sed quare timetis, nisi quia fidem modicam habetis? Tunc surgens imperavit [Col. 0145D] ventis et mari, et facta est tranquillitas magna. Quotidie quidem surgit, quotidie bella sedat, quotidie visibilibus et invisibilibus imperat: et eo jubente cessant praelia et lites, fit pax et tranquillitas magna. Porro homines mirati sunt, dicentes: Qualis est hic, quia et venti et mare obediunt ei? Merito [Col. 0146A] enim homines vocantur, qui sicut homines mirantur. Nondum enim Deum esse eredebant, quem quasi hominem nunc dormire, et tunc vigilare videbant. Dicebant igitur: Qualis est hic? Dicamus et nos: Quis Deus magnus, sicut Deus noster? tu es Deus qui facis mirabilia, cui venti et mare obediunt, cui omnes creaturae serviunt; quem mare vidit, et fugit, cujus vocem audivit et timuit [Psalm. LXXVI,] [(245) 1Kb] .

XXVIII. Et cum venisset trans fretum in regionem Gerasenorum, occurerrunt ei duo habentes daemonia, de monumentis exeuntes, saevi nimis, ita ut nemo posset transire per viam illam.Marcus enim et Lucas non duos, sed unum scribunt: quare ergo duos Matthaeus eos fuisse narrat [(246) 1Kb] ? Et fortasse illi [Col. 0146B] quidem de homine, iste vero de hominis significato loquitur. Nam etsi homo personaliter unus erat, duos tamen populos significabat. Similiter enim cum omnes alii evangelistae, solum pullum ad Jesum adductum fuisse narrent; Matthaeus tamen et pullum et asinam adductos fuisse describit; magis quidem significationem quam historiam attendens. Iste igitur unus homo genus humanum est, quod ab eo quidem tempore a daemoniis possidetur, quo primum et originale peccatum commisit: sed quia in duos populos dividitur, in Judaeos scilicet et gentiles, quod illi de toto hoc, iste de partibus narrat. Qui bene de monumentis exire dicuntur, quoniam de morte ad vitam transferuntur. Et clamaverunt, dicentes: [Col. 0146C] Quid nobis et tibi, Jesu Filii Dei, venisti huc ante tempus torquere nos. Quid nobis, inquiunt, et tibi commune est? Sufficiat tibi coelum; permitte ut nos terram possideamus: de coelis non expulisti, de terris non iterum expellere habes. Quo igitur ibimus a spiritu tuo, et quo fugiemus a facie tua? Venisti huc ante tempus torquere nos: nondum tempus advenit, quod nobis paratum est, et angelis nostris, et jam torquemur. Tua nos praesentia torquet, tua facies nos exurit. O miseri Judaei! cur non attenditis, quod daemonia Jesum Dei Filium vocant, de quo vos illi pejores et nequiores dicitis: »Secundum legem debet mori quia Filium Dei se fecit (Joan. XIX, 7).« Credite vel daemoniis, qui prophetis et apostolicis credere non vultis. Illi vos doceant in [Col. 0146D] bono, quos imitari non timetis in malo. Daemones autem rogabant eum, dicentes: Si ejicis nos, mitte nos in gregem porcorum: erat autem non longe ab illis grex porcorum multorum pascens. Si, inquiunt, ejicis nos; scimus enim quia ejicies, neque in homine nos ulterius esse patieris, qui in similitudine [Col. 0147A] hominum factus, homo et non Deus ab hominibus esse videris: nobis autem aliter appares, quia in alia specie te aliquando cognovimus; scimus enim quia tu es Filius Dei, quamvis hoc non credant neque intelligant Judaei: mitte nos in gregem porcorum. Unde haec tam dira cupido spiritibus immundis, ut quaerant sibi ad inhabitandum animalia immunda? Et hoc quidem significatio est. Quid enim porci peccaverant, ut daemonibus traderentur? Ipse enim est creator porcorum, qui est creator angelorum. Denique nullum animal est malum, praeter angelum et hominem: ideoque nullum aliud damnatur, nullumque aliud beatur. Quid igitur porci? non de natura quaero, sed de significatione [(247) 1Kb] . Porci enim sunt quicunque in vitiorum stercore, [Col. 0147B] quicunque in peccatorum putredine delectantur. Porcus est omnis fornicator, omnis adulter, omnis luxuriosus; sed hoc exterius. Interius vero omnis haereticus, omnis Judaeus, et omnis idololatra porcus est. Isti sunt igitur quos daemones quaerunt; isti sunt in quibus daemonia habitant: isti sunt quos Dominus 47 diabolo tradit. Nam et Apostolus fornicatorem quemdam tradidit: »Satanae in interitum carnis.« Et ait illis Jesus: Ite: et illi exeuntes abierunt in porcos. Vides igitur quia sine Dei permissione maligni spiritus nec in porcos habent potestatem [(248) 1Kb] : non audent eos adire, nisi permissi; non audent eos invadere, nisi a Deo tradita potestate. Verumtamen nisi porci essent non traderentur, et si traderentur, non penitus vincerentur. Et ecce impetu [Col. 0147C] abiit totus grex per praeceps in mare, et mortui sunt in aquis. Qui enim a diabolo possidetur, non ordine vel ratione agitur; sed impetu et furore praecipitatur et ruit, hic in adulterium, ille in perjurium, alter in homicidium, alius in furtum, omnes vero in aeternam mortem, et damnationem praecipitantur et ruunt. Pastores autem fugerunt, et venientes in civitatem nuntiaverunt omnia, et de his qui daemonia habuerunt: et ecce tota civitas exiit obviam Jesu, et viso eo, rogabant ut transiret a finibus eorum. Isti enim pastores, episcopi sunt et sacerdotes; neque enim solas oves custodiunt episcopi; plerumque enim plures porci quam oves in eorum gregibus inveniuntur. Fugiunt autem, et bene fugiunt; quis [Col. 0148A] enim non fugiat daemonia? quis non fngiat insanientes porcos? Talibus enim communicare non debemus; praesertim cnm eorum nequitiam manifeste cognoscimus. »Quae enim conventio Christi ad Belial? aut quae pars fideli cum infideli?« (II Cor. VI, 15.) Hoc autem in civitate: hoc in Ecclesia nuntiare debent, ut sibi caeteri caveant, ne illorum exemplo pereant. Pereunt porci, salvantur homines: salvantur qui ad Christum confugiunt, pereunt qui in stercore jacent; et a foetore vitiorum non recedunt. Sed quid est, o stulta civitas, quod agis? Vides Jesum, vides et hominem sanatum a Jesu, et rogas eum ut discedat a finibus tuis. Haec enim civitas, synagoga malignantium est, quae Christum vidit et audivit, ejusque virtutes et miracula aspexit; in eum tamen credere [Col. 0148B] noluit.

XXIX. [CAP. IX.] Et ascendens in naviculam transfretavit, et venit in civitatem suam.Hoc enim in loco civitatem suam, non Nazareth, sed Capharnaum intelligere debemus: utraque enim civitas ejus dicitur: illa quidem, quia ibi nutritus est; ista vero, quia ad tempus in ea habitavit: sic enim superius dicitur, quia relicta civitate Nazareth, venit et habitavit in Capharnaum maritima [(249) 1Kb] . Et ecce offerebant ei paralyticum jacentem in lecto. Marcus autem dicit, quia paralyticus iste a quatuor portabatur. Iste enim paralyticus spiritus hominis est, qui et anima vocatur [(250) 1Kb] . Hic autem in lecto, id est in corpore jacet, et inde gravatur unde quietem habere debuerat: »Corpus enim quod corrumpitur [Col. 0148C] aggravat animam (Sap. IX, 15).« Ideo enim infirmatur spiritus, quia non bene jacet. Ille enim spiritus paralyticus est, qui suae potestatis non est; paralysis enim quodcunque membrum arripuerit, quodam modo insensibile et quasi mortuum et inutile facit. Quae enim anima paralytica est, nec oculos videndi, nec aures audiendi habet. Sed qui sunt isti quatuor, qui hunc paralyticum portant et Domino offerunt? Per hos enim nescio qui melius quam isti quatuor evangelistae intelligi possint: nulla enim anima nisi per istos Domino offertur, nulla anima nisi per istorum fidem sanatur. Unde et hic dicitur: Et videns Jesus fidem illorum dixit paralytico: Confide, fili, remittuntur tibi peccata tua. [Col. 0149A] Ac si dicat: Tu quidem infirmus es, sed illi qui te ferunt sani sunt: illorum fides te sanat, si in illorum fide confidis. Confide igitur, fili, factus mihi filius per fidem, remittuntur tibi peccata tua. Vides quomodo ipse Dominus Evangelium suum exponat? Quomodo ea quae foris aguntur, si quis tamen oculos habeat, et nondum totus paralyticus jaceat, intus nos spiritu aliter doceat? In eo enim quod ait, remittuntur tibi peccata tua, interiorem hominem, id est spiritum paralyticum esse demonstrat. Quae est enim infirmitas animae, nisi peccata? Haec igitur auferantur, hic morbus tollatur, et sanabitur anima. Hoc enim non dixisset, si ad corporis infirmitatem respexisset. Non enim ideo corpus sanatur, quia anima peccatis liberatur. 48 Apostolus [Col. 0149B] enim dicit: »Cum autem infirmor, tunc fortior sum [(251) 1Kb] ,« significans carnis infirmitate spiritum corroborari. Hoc autem Scribae qui ibi aderant male intelligentes, et non animae sed corporis paralysin attendentes, Christum Dominum blasphemasse dicebant. Unde et subditur: Et ecce quidam de Scribis dixerunt intra se: Hic blasphemat. Et cum vidisset Jesus cogitationes eorum, dixit: Utquid cogitatis mala in cordibus vestris? Nam et isti interius paralytici erant, quamvis suam infirmitatem non sentiebant, qui Dominum blasphemasse dicebant. Nec minus Jesus istorum cogitationes iniquas, quam illius infirmitatem considerabat. Dicebat igitur: Utquid cogitatis mala in cordibus vestris? Neque medicum scitis, neque vim medicaminis agnoscitis. Bonus [Col. 0149C] enim medicus ad morbi venam et radicem spectat: quam postquam amputaverit, caetera ad sanandum facilia ducit. Quid est enim facilius, dicere: Dimittuntur tibi peccata tua, aut dicere: Surge et ambula? Si enim ad solum dicere attendamus, nescio quid horum facilius sit: utrumque enim valde facile est. Peccata autem dimittere, vel paralytico ad surgendum et ambulandum vires sufficere, difficile est. Sed quia alterum invisibile, alterum vero visibile erat, per visibile probat invisibile; ut dum eum in corpore potestatem habere vident, in anima quoque potestatem habere non dubitent. Dicebant enim: nemo potest dimittere peccata nisi solus Deus. Verum utique dicebant. Quamvis enim Ecclesia peccata [Col. 0149D] dimittat; hoc enim Dominus ostendit dicens: » Quorum remiseritis peccata remittuntur eis, et quorum retinueritis retenta sunt (Joan. XX, 23);« solus tamen ille peccata dimittit, qui ait: »Sine me nihil potestis facere (Joan. XV, 5).« Ipse enim erat Deus; [Col. 0150A] ipse erat et homo: imo ipse est Deus et homo; sed Deus per se, homo vero per Domini potestatem habet dimittendi peccata. Et hoc est quod ait: Ut autem sciatis quia Filius hominis potestatem habet in terra dimittendi peccata: videte quod videre potestis, ut credatis quod videre non poteratis. Creditis quod nemo possit dimittere peccata nisi solus Deus, jam cognoscetis quia etiam Filius nominis potestatem habet dimittendi peccata. Tunc ait paralytico: Surge, tolle lectum tuum, et vade in domum tuam: et surrexit et abiit in domum suam. Probatum est igitur quod quaerebant; jam dubitare non debent: credant a peccatis animam esse solutam, dum corpus a paralysi vident esse sanatum. Sed quid est quod ait: Surge, tolle lectum tuum? Diximus [Col. 0150B] enim per lectum corpus significari, in quo anima infirma jacebat: animae ergo dicitur ut surgat. Quid est enim surgere, nisi ad bonum opus evigilare? Unde Apostolus: »Surge, inquit, qui dormis, surge a mortuis, et illuminabit te Christus (Ephes. V, 14).« Surge, tolle lectum tuum: habeas potestatem in carne tua; dominare corpori tuo: tu porta, tu rege, tu dirige: tibi serviat, tibi obediat, tibique amodo per omnia subjiciatur. Et vade in domum tuam: revertere in patriam tuam; reduc in patriam carnem tuam, quia ipsa te ejecit de patria tua [(252) 1Kb] . Videntes autem turbae timuerunt, et glorificaverunt Deum, qui dedit potestatem talem hominibus.

XXX. Et cum transiret inde Jesus vidit hominem sedentem in telonio Matthaeum nomine, et ait illi: Sequere me: et surgens secutus est eum.Sic enim de se beatus Matthaeus, quasi de alio loquitur. Quod et Moysen et quosdam alios fecisse legimus, humilitatem docentes, et vanam gloriam amputantes [(253) 1Kb] . Vocatur autem alio nomine Levi, quod pene idem significat: Matthaeus enim donatus, Levi appositus interpretatur [(254) 1Kb] . Appositus namque apostolorum ordini pro magno munere sanctae Ecclesiae donatus est. Et bene quidem de telonio vocatur, ut qui publica vectigalia colligebat, nos quoque tributa solvere doceat. Quid enim aliud nos in hoc Evangelio docet, nisi quae, et qualia, et quomodo tributa nostra Domino reddamus? In cunctis enim quae jubente Domino agimus, nihil aliud facimus nisi quia tributa [Col. 0150D] persolvimus. Et factum est discumbente eo in domo, ecce multi publicani, et peccatores venientes discumbebant cum Jesu et discipulis ejus. Ait enim Lucas (cap. V, 29), quia fecit ei magnum convivium [Col. 0151A] Levi in domo sua: unde factum fuisse puto, ut publicani, et caeteri ejusdem ordinis homines, illuc ad convivium convenirent. Verumtamen neque illud convivium, neque illum conventum publicanorum sine aliqua significatione fuisse, intelligendum est. Illud enim convivium quod tunc Levi Domino praeparavit, hoc Evangelium significabat, 49 quod postea scripsit, cujus deliciis nunc in Christo animae nostrae reficiuntur. Ad hoc autem quia Judaei venire noluerunt. publicani et peccatores introire compulsi sunt. Unde alibi Dominus ait: »Quia nemo illorum qui vocati sunt gustabit coenam meam. Et videntes pharisaei dicebant discipulis suis. Quare cum Publicanis et peccatoribus manducat Magister vester?« (Luc. XI, 24.) Similiter [Col. 0151B] enim et fideles quidam adversus beatum Petrum postea scandalizati sunt, eo quod Cornelio incircumciso communicaverit (Act. XI, 2):; quibus et ipse rationem reddidit, sicut et Dominus istis rationem reddere non est dedignatus. Ait enim: Non est opus valentibus medicus, sed male habentibus: ac si dicat: Ad sanandum veni, non ad manducandum; medicus sum, non conviva: imo ideo conviva quia medicus [(255) 1Kb] . Hoc genus morbi nusquam tam bene sicut in convivio sanatur. Unde Apostolus ait: »Factus sum infirmis tanquam infirmus, ut infirmos lucri facerem (I Cor. IX, 22).« Non enim dedignatur Christus eos in convivio recipere, quorum mortalitatem non est dedignatus assumere. Reficit exterius corpora, reficit interius mentes. Non potest [Col. 0151C] ibi esse fames, ubi est panis vivus qui de coelo descendit. Panis igitur famelicis detur; de quibus dicitur: »Et famelici saturati sunt (I Reg. II, 5).« Medicus subveniat infirmis, qui aliter sanari non possunt. »Euntes autem dicite quid sit; quia misericordiam volo et non sacrificium:« hoc enim in Osee scriptum est [(256) 1Kb] . Quod si Pharisaei intellexissent, nequaquam misericordiae patrem de misericordia reprehendissent. Quae sit autem haec misericordia, subdidit, dicens: Non enim veni vocare justos, sed peccatores. Quod enim peccatores vocantur et salvantur, misericordia est; quod vero illi reprobantur qui se justos esse injuste arbitrantur, justitia est. Non potuit autem salvari mundus [Col. 0151D] per sacrificium; salvatus vero est per misericordiam; quia Christi sacrificium misericordia fuit.

XXXI. Tunc accesserunt ad eum discipuli Joannis dicentes: Quare nos et Pharisaei jejunamus frequenter, discipuli autem tui non jejunant? Et ait [Col. 0152A] illis Jesus: Nunquid possunt filii sponsi lugere quandiu cum illis est sponsus? Venient autem dies, cum auferetur ab eis sponsus, et tunc jejunabunt Bene, inquit, facitis quia jejunatis, neque ego jejunium reprehendo, quo caro domatur, luxuria vincitur, et daemonia pelluntur. Quia igitur discipuli mei modo non jejunant, mysterium est magnumque sacramentum [(257) 1Kb] : Isti sunt dies nuptiarum: sponsus adest, convivia praeparantur, ubique laetitia, ubique organa resonant, et psalterium jucundum cum cithara. Illa enim convivantium exsultatio, aeterni illius convivii exsultationem significabat, qua tandem de ipsius summi boni praesentia omnes sancti reficientur. Venient autem dies cum sponsus auferetur ab eis, illi scilicet in quibus suscipietur [Col. 0152B] in coelis, et tunc jejunabunt. Et quasi aliquis diceret: Si nuptiarum dies sunt, si nova et spiritualia convivia praeparata sunt, si haec quae agis sacramenta sunt; quare et istos non invitus, quare tantorum sacramentorum hos quoque non facis esse participes? Ad quod ipse: Quia nolunt; quia non ad discendum sed ad reprehendendum venerunt; quia veteribus pannis induti sunt; quia vestes nuptiales non habent; quia utres veteres ferunt, qui novum vinum retinere non valent; quia vino veteri inebriati vinum novum abominantur. dicentes: Vetus melius est. Et hoc est quod ait: Nemo autem immittit commissuram panni rudis in vestimentum vetus; tollit enim plenitudinem ejus a vestimento, et pejor scissura fit. Neque mittunt vinum novum [Col. 0152C] in utres veteres; alioquin rumpuntur utres, et vinum effunditur, et utres pereunt; sed vinum in utres novos mittunt; et ambo conservantur. In hoc igitur docemur, quia secundum audientium capacitatem sermonem nostrum atque doctrinam temperare debemus. Pharisaei namque quibus tunc Dominus loquebatur, adhuc secundum legis veteris doctrinam et observantiam salvari poterant, quibus si nova sacramenta mox Dominus pandere voluisset, scandalizati potius quam aedificati discederent [(258) 1Kb] . Prius igitur paulatim erant innovandi, et sic tandem ad Agni nuptias vocandi.

XXXII. Haec eo loquente ad eos, ecce princeps unus accessit et adorabat eum dicens [(259) 1Kb] : Domine, filia mea modo defuncta est; sed veni, impone manum super eam, et vivet.Quid enim per hunc principem nisi Abraham, Isaac et Jacob, Moysen, et Aaron, et caeteros illius populi principes intelligamus, qui semper pro filiae 50 suae, id est Synagogae [(260) 1Kb] [Col. 0153A] morte, et caecitate ad Dominum accedunt et intercedunt? Rogant igitur Dominum ut veniat, imponat manum super eam, et vivet. Omnes enim patriarchae et prophetae hoc orabant; omnes Christi adventum exspectabant et desiderabant. Venit tandem Dominus Jesus, sed pro itineris longitudine nondum ad puellam pervenit, nondum super eam manum posuit, adhuc mortua jacet. Ipse tamen ad eam vadit, et simul cum eo discipuli ejus. Quotidie enim ad hujus puellae resurrectionem, quotidie ad Synagogae conversionem propinquamus: prius tamen altera mulier sanabitur, quam ad istam perveniamus; quia »cum plenitudo gentium introierit, tunc Israel salvus net (Rom. IX, 26).« Sed quid est, filia mea modo defuncta est? Quid est modo? Modo, [Col. 0153B] inquit, venisti, modo praedicare coepisti, modo filia mea defuncta est. Venit medicus, venit sanitas et vita; et quando sanari debuit, tunc defuncta est filia mea. Nisi enim venisses et locutus ei fuisses, peccatum non haberet; nunc autem excusationem non habet de peccato suo (Joan. XV, 22). Sic igitur mortua est filia mea; sed veni, impone manum super eam, et vivet. Et surgens Jesus sequebatur eum, et discipuli ejus. Merito enim iste princeps vocatur Jairus, quem Jesus sequitur et discipuli ejus: Jairus enim illuminatus [(261) 1Kb] interpretatur. Unde bene patriarchas et prophetas significat, quorum oculos illuminavit: quibus »incerta et occulta sapientiae suae (Psal. L, 8)« mysteria revelavit. Hos autem sequitur Jesus et discipuli ejus, quia eadem via [Col. 0153C] misericordiae et justitiae gradiuntur omnes: et quod illi praenuntiarunt, hoc isti facere et adimplere contendunt. Illi loquendo et prophetando praecedunt, isti agendo et confirmando sequuntur. Et ecce mulier quae sanguinis fluxum patiebatur duodecim annis, accessit retro et tetigit fimbriam vestimenti ejus. Quae est enim haec mulier, nisi Ecclesia gentium [(262) 1Kb] ? Ad Synagogam sanandam venerat Dominus, hoc enim ipse ait: »Non sum missus nisi ad oves, quae perierunt domus Israel (Matth. X, 6).« Et ecce mulier quae sanguinis fluxum patiebatur, et secundum legem immunda dicebatur, accessit retro, et tetigit fimbriam vestimenti ejus, et sanata est. Fluxum enim sanguinis patiebatur, quia in suorum peccatorum sanguine versabatur; quia sanguine, [Col. 0153D] rapina et occisione nutriebatur. Retro accessit, non in facie stetit, cum timore et verecundia venit. Unde Apostolus ait: »Quem ergo fructum habuistis tunc, in quibus nunc erubescitis?« (Rom. VI, 21.) [Col. 0154A] Vestimentum tetigit, incarnationis ejus mysterium credidit; Christi namque vestimentum humanitas est, qua divinitas induta, videri non poterat. Dicebat autem intra se: Si tetigero tantum vestimenta ejus, salva ero. Haec autem, ut alii evangelistae dicunt, omnem substantiam suam in medicos erogaverat, et nihil profecerat, sed deterius habuerat. Per hos enim medicos, ariolos et philosophos intelligere possumus, quorum persuasionibus caeteri credentes, et a fidei veritate aberrantes, ad animae sanitatem attingere non valebant, quia longe est a peccatoribus salus. Animae autem substantia et divitiae, virtutes sunt et mores honesti; quas illi quidem amittunt, qui fidem et spem suam in vanitatibus ponunt. At Jesus conversus et videns eam [Col. 0154B] dixit: Confide, filia, fides tua te salvam fecit: et salva facta est mulier ex illa hora [(263) 1Kb] . »Impossibile est sine fide placere Deo (Hebr. XI, 6).«---»Credidit Abraham Deo et reputatum est illi ad justitiam (Jac. II, 23);«---»Justus autem ex fide vivit (Hebr. X, 38).«---»Sancti per fidem vicerunt regna (Hebr. XI, 33).«---»Si habueritis fidem sicut granum sinapis (Matth. XVII, 19);« montes transferre poteritis. »Omnia possibilia sunt credenti (Marc. IX, 22).« Magna est igitur fides, quam sic ubique Dominus commendat, secundum fidem suam unicuique tribuens. Et cum venisset Jesus in domum principis Pharisaeorum, et vidisset tibicines et turbam tumultuantem, dicebat: Recedite, non est enim mortua puella sed dormit: et deridebant eum multi. Quod enim [Col. 0154C] tunc temporis factum est in una puella, hoc in fine temporum futurum est ut fiat in tota Synagoga. Tunc enim veniet Dominus Jesus cum discipulis suis in domum principis Pharisaeorum; quia tunc Christi fidem et apostolorum doctrinam suscipiet omnis multitudo Judaeorum. Tunc enim, jubente Domino, tibicines et tumultuans turba recedet, quoniam tunc littera suaviter, sed infructuose et inutiliter auditus hominum demulcens, ejusque amatores cessabunt. Quid enim nisi tibicines erant Scribae et Pharisaei legem et prophetas ad litteram exponentes, et quid dicerent non intelligentes? Tibia enim dulcem sonum 51 sine intelligentia reddit. Recedant igitur tibicines, recedat omnis turba tumultuans recedant garruli perstrepentes, voce frementes, et nihil intelligentes. [Col. 0154D] Non est enim mortua puella, sed dormit. Iste cantus mortuorum est. Quandiu has tibias audivit Synagoga, mortua fuit; imo istae tibiae eam interfecerunt: »Littera enim occidit, spiritus autem [Col. 0155A] vivificat (II Cor. II, 6).« Littera igitur recedat, spiritus accedat, suscitet dormientem, faciat intelligentem, et consoletur utrumque parentem. Sed qui sunt illi stulti qui Dominum deridebant, nisi illi qui resurrectionem non credebant? Et quidem multos tales et esse et fuisse et futuros esse, non dubitamus. Et cum ejecta esset turba, intravit, et tenuit manum ejus, et surrexit puella. Nondum igitur ejecta est turba, nondum surrexit Synagoga, adhuc turbatur, adhuc in littera delectatur. Surget autem, quando veniet Jesus, quando intrabit ad eam, et tenebit manum ejus. Tunc enim Jesus intrabit ad eam, quando fugata litterae vetustate, haec novi sacri Evangelii verba scribentur in corde ejus. Et tunc quidem dicere poterit: »Tenuisti manum [Col. 0155B] dexteram meam, et in voluntate tua deduxisti me, et cum gloria assumpsisti me (Psal. LXXII, 24).«

XXXIII. Et transeunte inde Jesu, secuti sunt eum duo caeci clamantes et dicentes: Miserere nostri, Domine, fili David.Cum autem venisset domum, accesserunt ad eum caeci, et dicit eis Jesus: Creditis quia possum hoc facere vobis? Dicunt ei: Utique, Domine. Tunc tetigit oculos eorum dicens: Secundum fidem vestram fiat vobis; et aperti sunt oculi illorum. Clamant caeci, et nondum illuminantur, sequuntur Jesum usque ad domum, interrogantur de fide, respondent se credere, tangit eorum oculos Jesus, et illuminantur. Caecus enim est omnis infidelis: duo caeci sunt gentilis et Judaeus [(264) 1Kb] . Sed si audita Christi virtute jam credere incipiunt, ipsum credere, [Col. 0155C] clamare est. Jam quodammodo fide clamant, jam cordis clamore dicunt: Miserere nostri, fili David. Si vera sunt quae de te audivimus, miserere nostri, fac nos intelligere veritatem, et illumina oculos nostros. Bene quidem clamant, bene orant, bene incipiunt sequi Jesum. Restat igitur, ut domum veniant, ut ad Ecclesiam festinent: ibi enim illuminantur caeci, ibi vera lux invenitur, ibi Christus Dominus noster auditur. Sed quid dicit? Sequitur: Creditis quia possum hoc facere vobis? Hoc enim tunc Jesus dixit per se, hoc et modo per membra sua in Ecclesia dicit. Venit catechumenus ad Ecclesiam, legitur ei Symbolum, legitur ei fides catholica; interrogatur si ita credat: respondet se credere. Et [Col. 0155D] tunc quidem Jesus tangit oculos ejus, tunc illuminat mentem ejus, tunc baptizatur, tunc illuminatur. Nisi enim respondisset credo, non baptizaretur, et nisi baptizaretur non illuminaretur. In his igitur duobus caecis docuit nos Salvator noster, quid in aliis omnibus agere debeamus: quomodo eos recipere, quomodo interrogare, quomodo eos illuminare oporteat. [Col. 0156A] In eo vero quod ait: secundum fidem vestram fiat vobis, manifeste significat, quia nemo salvatur, nisi per fidem. Unde et alibi dicit: »Qui crediderit et baptizatus fuerit salvus erit (Marc. XVI, 16).« Non dixit simpliciter salvus erit qui baptizatus fuerit; sed qui crediderit et baptizatus fuerit. Salvantur enim parvuli baptizantium fide, qui postquam fidem intelligunt, jam non salvantur nisi sua fide. Prosunt enim orationes et eleemosynae, prosunt sacrificia et alia beneficia, sed fidelibus. Et comminatus est illis Jesus dicens: Videte ne quis sciat; illi autem exeuntes diffamaverunt eum in totam terram illam. Rem quodammodo impossibilem videtur jubere Dominus. Quomodo enim hoc celare poterant, nisi oculos absconderent? Quod si oculos abscondissent, quid [Col. 0156B] eis lumen noviter restitutum profuisset? Quid igitur? Dicemus eos inobedientes, qui Christi gloriam praedicantes, eum in totam illam terram laudabiliter diffamaverunt [(265) 1Kb] ? Et primum quidem hoc eos defendit; quia non se ipsos, sed Dominum laudabant, neque de suscepto lumine gloriabantur. Sic enim et Apostolus ait: »Non nosmetipsos praedicamus sed Dominum Jesum (II Cor. IV, 5).« Deinde vero quia aliud significabat: non enim vult Dominus ut bona quae agimus, ideo agamus, ut videantur ab hominibus. Qui enim hoc faciunt, receperunt mercedem suam. Haec est igitur causa cur ea quae gloriose agit pluribus in locis, celare praecipiat.

XXXIV. Egressis autem illis, ecce obtulerunt ei hominem mutum daemonium habentem: et ejecto daemone [(266) 1Kb] , locutus est mutus: et miratae sunt turbae dicentes: Nunquam apparuit sic in Israel: Pharisaei autem dicebant: In principe daemoniorum ejicit daemonia. Alii sani recedunt, alii sanandi accedunt. Nunquam desunt in 52 quibus suae virtutis potentiam Dominus ostendat. Et ecce, inquit, obtulerunt ei hominem mutum daemonium habentem. Nunquam significatione carent opera Christi: duplici semper virtute muniuntur, dum in uno multi illuminantur, et in uno multi sanantur. Quis enim est iste homo mutus? Nunquid unus est tantum? Multi enim homines muti in hoc muto significantur. Mutus est omnis homo, qui a daemonio possidetur. Hoc autem ex eo probatur quia ejecto daemone locutus est mutus [Col. 0156D] [(267) 1Kb] . Et iste quidem mutus non ideo dicitur mutus quod omnino non loquatur, sed quod male et non bene loquatur: nescit enim bona dicere, nescit in Dei laudibus labia aperire. Hic enim si convertatur, si ad poenitentiam redeat, mox videbis mutum loquentem, Deum laudantem, se ipsum accusantem, et veritatem praedicantem. Quis hoc non [Col. 0157A] miretur? Est enim haec »immutatio dexterae Excelsi (Psal. LXXVI, 11).« Miseri Pharisaei qui hoc in principe daemoniorum fieri arbitrantur, quasi plus posset princeps daemoniorum, quam princeps hominum et angelorum.

XXXV. Et circuibat Jesus omnes civitates et castella docens in Synagogis eorum, et praedicans Evangelium regni;et curans omnem languorem, et omnem infirmitatem. Hoc igitur erat opus Salvatoris nostri: ad hoc venerat ut doceret, ut Evangelium regni Dei praedicaret, ut errantes ad viam veritatis converteret, ut omnem languorem et infirmitatem interius exteriusque curaret. Videns autem turbas misertus est eis, qui erant vexati, et jacentes sicut oves non habentes pastorem. Hoc est enim quod Petrus [Col. 0157B] apostolus ait: »Eratis enim sicut oves errantes; sed conversi estis nunc ad pastorem et episcopum animarum vestrarum (I Petr. II, 25).«

XXXVI. Tunc dicit discipulis suis; messis quidem multa, operarii autem pauci.Rogate ergo Dominum messis, ut mittat operarios in messem suam. Tantus enim est ager quantus et mundus [(268) 1Kb] . Multa est igitur messis, quia multi sunt homines: pauci sunt operarii, quia pauci sunt praedicatores. Vult autem Dominus rogari, ut mittat operarios in messem suam, quatenus fideles sui non solum de operatione, verum etiam de affectu et voluntate remunerentur. [CAP. X.] Et convocatis duodecim discipulis suis dedit illis potestatem spirituum immundorum, ut ejicerent eos; et curarent omnem languorem, et omnem infirmitatem. [Col. 0157C] Non mirum si reges, et principes, tyrannos et potentes, Christi discipuli vincere potuerunt; qui super ipsos malignos spiritus eorum imperatores et dominos potestatem susceperunt. Et modo quidem episcopi et sacerdotes hoc agunt in animalibus quod tunc apostoli in corporibus operabantur [(269) 1Kb] : nam et spiritus immundos ejiciunt, et hominum mentes ab omni aegritudine curant, et animas jam defunctas ad vitam resuscitant. Cur enim Dominus et discipuli ejus corpora sanabant subito moritura, nisi ut per hoc sanaretur anima in aeternum victura? Neque enim credidissent, nisi signa et prodigia vidissent. Hoc enim ipse Dominus ait: »Nisi signa et prodigia videritis, non creditis (Joan. IV, 48).« Si vero non credidissent, ad salutem animae pervenire non potuissent. [Col. 0157D] Majus est igitur animam sanare quam corpus, quoniam majus est illud quod per se fit, quam illud quod per aliud fit. Duodecim autem apostolorum nomina haec sunt: primus Simon qui dicitur Petrus, et Andreas frater ejus, Jacobus Zebedaei et Joannes frater ejus, Philippus et Bartholomaeus, Thomas, et [Col. 0158A] Matthaeus publicanus, Jacobus Alphaei et Taddaeus, Simon Cananaeus, et Judas Scariothes, qui et tradidit eum. Hos duodecim misit Jesus praecipiens eis et dicens: In vias gentium ne abieritis, et in civitates Samaritanorum ne intraveritis, sed potius ite ad oves quae perierunt domus Israel. Ideo enim Dominus ait: Non sum missus nisi ad oves quae perierunt domus Israel; quia per se et sui corporis praesentiam Judaeos praedicare venerat, gentiles vero per apostolos et doctores. Unde et discipulis suis, quibus modo in vias gentium ire, et in civitates Samaritanorum introire interdicit, postea praecipit dicens: »Ite in universum mundum, praedicate Evangelium omni creaturae [(270) 1Kb] .« Prius igitur Judaeos, deinde gentiles vocare voluit. Samaritani autem secuti Jeroboam [Col. 0158B] idola coluerunt: unde hic non immerito gentibus aggregantur. Euntes autem praedicate dicentes: quia appropinquavit regnum coelorum. Tollatur igitur regnum malorum; destruatur et pereat regnum daemoniorum; quia jam in terris aedificatur regnum sanctorum, quia jam nobiscum inter nos habitat rex Angelorum. Hujus sermonis haec erit probatio: Infirmos curate, mortuos suscitate, leprosos mundate, daemones ejicite, gratis accepistis, gratis date: haec enim non humana sunt, sed divina, non terrena sunt, sed 53 coelestia. Quis itaque coelorum regnum, coelorumque regem et Dominum adesse dubitet, cum in nomine Jesu infirmitas fugiat, mors pereat, vita et sanitas redeat, lepra recedat, et maligni spiritus qui hominibus dominabantur, ab hominibus excludantur? [Col. 0158C] Gratis accepistis, gratis date. Hoc audiant Simoniaci; hoc audiant illi qui sancti Spiritus gratias emere et vendere non timent. Sed dicit Simoniacus; ego gratis non accepi, gratis dare non possum. Si gratis non accepisti, a Domino non accepisti; Dominus enim nulli dat nisi gratis. Noli igitur dare neque gratis, neque non gratis: non enim tibi ista dicuntur: Nolite possidere aurum, neque argentum neque pecuniam in zonis vestris, non peram in via, neque duas tunicas, neque calceamenta neque virgam: Dignus est enim mercede sua [(271) 1Kb] : his enim verbis omnis cupiditatis et avaritiae occasio tollitur, omne superfluum amputatur, et sola necessaria conceduntur. His denique expeditur via, fugit timor, crescit securitas: unde non immerito [Col. 0158D] quidam ait: Cantabit vacuus coram latrone viator. Sed quare peram vel sacculum ferant, quibus de crastino cogitare non licet? In his enim reponitur et custoditur quod in futurum reservatur: sed quid reponet, qui nihil sibi reservat? Neque vero duas tunicas ferant, quatenus expeditius currant, et [Col. 0159A] onere inutili et superfluo non graventur. In una enim tunica tantum vestimenti intelligitur, quantum ad frigus arcendum unicuique sufficere possit. Virga vero et calceamenta in Marco concedi, in Matthaeo et Luca intercedi videntur. Verumtamen quia dixit, neque duas tunicas, et statim calceamenta supposuit, possumus intelligere, ut neque calceamenta ferant duplicia [(272) 1Kb] ; sive etiam illa calceamenta non ferant, quibus caeteri homines utebantur; sed quoddam aliud, calceamentorum genus iter agentibus habile, quo pes non constringitur [(273) 1Kb] , et planta salva custoditur. Et hoc quidem Marcus significare videtur dicens: »Sed calceatos sandalis (Marc. XVI, 15);« hoc enim non addidisset, nisi aliquam distantiam eos ab aliis in calceamentis habere non [Col. 0159B] voluisset. Si quis autem hoc aliter interpretari velit, hoc in eo sit; verumtamen evangelistas nemo putet esse contrarios. Et ego quidem non crediderim, Dominum calceamenta penitus interdixisse, cum caeteris corporis membris indumenta concesserit, quae non tantum laboris ut pedes patiuntur: praesertim cum Apostolus dicat: »Calceati pedes in praeparatione Evangelii pacis (Ephes. VI, 15).« De virga vero quid dicemus? Dicunt alii neque virgam: dicit Marcus nisi virgam. Hoc autem nisi secundum diversa tempora distinguatur, solvi non potest, si tamen de eadem virga intelligatur [(274) 1Kb] . Virga enim ad pastores pertinet: pastores enim apostoli nondum erant. Nondum enim Petro dictum fuerat: »Pasce oves meas (Joan. XXI, 17):« nondum Spiritus [Col. 0159C] erat datus, quia Jesus nondum fuerat glorificatus. Nondum eis sensum Dominus aperuerat, ut Scripturas intelligerent. Nondum igitur erant pastores, quia nondum noverant pascere oves. Nondum igitur virgam ferebant. Neque enim decebat, ut virgas ferrent, cum adhuc ille Pastor omnium maximus inter eos corporaliter conversabatur. Virgam igitur et pastoris officium eo tempore susceperunt, quo eis a Domino dictum est: »Ite in universum mundum; praedicate Evangelium omni creaturae (Marc. XVI, 15).« Non est igitur inconveniens, quod virgam ferre et non ferre dicantur, siquidem haec secundum diversa tempora intelliguntur. Quod autem ait: Dignus est operarius mercede sua; tale [Col. 0159D] est ac si diceret: Nihil nisi Evangelium feratis, in eo laborate, de ipso vivite, dignus est enim operarius mercede sua. Unde Apostolus: »Si nos vobis spiritualia seminavimus, non magnum est, si carnalia vestra metamus (I Cor. IX, 11).« Itemque: [Col. 0160A] »Non alligabis os bovi trituranti (II Tim. V, 8; XXV, 5).«

XXXVII. In quamcunque autem civitatem aut castellum intraveritis, interrogate quis in ea dignus sit, et ibi manete, donec exeatis.Ibi, inquit, manete: ubi? in domo illius qui dignus est. In hoc enim vagandi licentia tollitur, et de domo in domum transire prohibetur [(275) 1Kb] . In una domo manete, ibi vobis ministret qui ministrare velit. Intrantes autem in domum salutate eam dicentes: Pax huic domui, et siquidem fuerit domus digna, veniet pax vestra super eam; si autem non fuerit digna, pax vestra ad vos revertetur. Merito enim pacem offerunt qui Christum praedicant: »Ipse enim est pax nostra, qui fecit utraque unum (Ephes. II, 24).« Ubi non est pax et [Col. 0160B] concordia, ibi Christus manere, et habitare non potest: unde scriptum est: »Et factus est in pace locus ejus (Psal. LXXV, 3).« Illa 54 igitur domus est digna pace [(276) 1Kb] , quae digna est ut in ea habitet Christus; si autem non fuerit digna, pax vestra ad vos revertetur. Quomodo enim ad eos revertitur quod ab eis non recessit? Revertitur quidem, quia major fit, et quodammodo duplicatur, dum bonum quod in se sentiunt esse, majus quoque esse desiderant. Unde fit ut mercedem suscipiant non solum de pace quam habuerunt, verum etiam de illa quam aliis obtulerunt. Sic igitur pax quam praedicant, feta et duplicata ad eos revertitur. Et quicunque non receperit vos neque audierit sermones vestros; exeuntes foras de domo vel de civitate, excutite pulverem [Col. 0160C] de pedibus vestris. Quicunque, inquit, vos non receperint, vobisque charitatis et misericordiae viscera non aperuerint, neque vestros sermones et fidem quam praedicatis audierint et crediderint, relinquite illos, separamini ab illis, exite de medio illorum, et excutite pulverem de pedibus vestris; ut de illorum infidelitate et impietate, de illorum sordibus et immunditia, de illorum iniqua operatione et terrena conversatione nihil vobis adhaereat, vestrosque pedes et sancta itinera commaculet [(277) 1Kb] . Propter hoc enim dicitur: »Qui lotus est, non indiget, nisi ut pedes lavet (Joan. XIII, 10).« Hoc autem erit illis in testimonium, quoniam iniqui et reprobi fuerunt, et a sanctorum consortio sint expulsi, »tanquam [Col. 0160D] pulvis, quem projicit ventus a facie terrae (Psal. I, 4).« Amen dico vobis tolerabilius erit terrae Sodomorum, Gomorrhaeorum in die judicii, quam illi civitati. Per quod utique intelligitur, quod illi qui audita veritate acquiescere noluerunt, graviori poenae [Col. 0161A] subjiciantur, quam illi quibus veritas nuntiata non fuit [(278) 1Kb] .

XXXVIII. Ecce ego mitto vos sicut oves in medio luporum.Scitis et bene scitis utriusque naturam. Ad patiendum itis; patientiam et innocentiam custodite. Non vos defendatis, quia oves estis; saeviant illi, quia lupi sunt. Estote ergo prudentes sicut serpentes, et simplices sicut columbae. De serpente namque dicit Moyses, quia »callidior erat cunctis animantibus terrae (Gen. III, 1).« [(279) 1Kb] Serpentes autem et maligni spiritus, et iniqui homines vocantur, quoniam et venenosi sunt, et recto itinere non incedunt. Sicut igitur illi prudentes sunt in malo, sic et vos, dicit Dominus, prudentes estote in bono. Videte, ne vos decipiant astutia sua, quia »filii hujus [Col. 0161B] saeculi prudentiores sunt filiis lucis in generatione sua (Luc. XVI, 8).« Prudentes igitur estote, sed ita prudentes ut simplicitatem non amittatis [(280) 1Kb] . Sitis autem simplices sicut columbae: Simplex, inquit, sine fraude, sine veneno, sine dolo, sine felle, omnique amaritudine sit prudentia vestra. Cavete autem ab hominibus; tradent enim vos in conciliis, et in Synagogis suis flagellabunt vos, et ad reges, et praesides ducemini propter me, in testimonium illis et gentibus. Cavete, inquit, vobis ab hominibus: ibi prudentia necessaria erit, ne vos decipiant, ne vos seducant, ne vos minis et flagellis, ne vos blanditiis et persuasionibus a veritate deviare faciant [(281) 1Kb] . Multis enim modis vos tentabunt, multis argumentis, multisque insidiis vos decipere conabuntur. [Col. 0161C] Tradent enim vos, flagellabunt vos, ad reges et praesides ducent vos: hoc autem propter me, quatenus et illis et cunctis gentibus testimonium detis de me. Cum autem tradent vos, nolite cogitare quomodo aut quid loquamini; dabitur enim vobis in illa hora quid loquamini: non enim vos estis qui loquimini, sed spiritus Patris vestri, qui loquitur in vobis. Securus enim ad praelium vadit, qui talibus armis et sub tali principe pugnat. Securus et ille ad concilium pergit, qui tali prolocutore causam suam defendit. Cum enim sanctorum triumphos legimus, saepe philosophos et sapientes a puellis et hominibus illiteratis superatos fuisse audimus. Hoc autem quis faciebat, nisi Spiritus sanctus qui loquebatur in eis? Tradet autem frater fratrem in mortem, et pater [Col. 0161D] filium: et insurgent filii in parentes, et morte eos afficient, et eritis odio omnibus, propter nomen meum. Haec autem prophetia, quia jam completa est, expositione non indiget; ipsa enim ejus adimpletio, expositio fuit. Qui autem perseveraverit usque in finem, [Col. 0162A] hic salvus erit. Omnis enim homo in eo judicatur in quo invenitur. Quacunque hora conversus fuerit, vita vivet, et non morietur. Sed forte exspectas ut convertaris in ultima hora. Audi quid Dominus dicat: »Vigilate, quia nescitis diem neque horam (Matth. XXV, 13).« Illi igitur qui ultimam horam sic exspectant, falli possunt; qui vero in bono perseverant, falli non possunt. Nunquam enim nisi in bono judicantur qui semper in bono inveniuntur.

XXXIX. Cum autem persequentur vos in civitate ista, fugite in aliam.Amen dico vobis non consummabitis civitates Israel donec veniat illius hominis. Ubique patientiam et innocentiam Dominus docet: non resistere, sed fugere admonet. 55 Fugite, inquit, malos, fugite persecutores, fugite in aliam [Col. 0162B] civitatem; non enim deerunt vobis civitates, ad quas fugere possitis [(282) 1Kb] . Prius enim veniet Filius hominis, prius ad judicium revertetur, quam vos omnes civitates Israel consummetis et ad fidem convertatis. Mea exempla vos doceant, ad me respicite, quod in me fieri videtis, hoc in vobis me formidetis: Non est enim discipulus super magistrum, nec servus super dominum suum. Qui me offendere et persequi non timent, vos quoque offendere et persequi non timebunt. Sufficit discipulo, ut sit sicut magister ejus, et servo sicut dominus ejus. Hoc autem dicit de se ipso: se magistrum et dominum vocat. Si enim magister indoctus fuerit, non sufficit discipulo ignorantia magistri: et si dominus pauper et miser fuerit, non sufficit servo miseria domini: [Col. 0162C] si enim sufficeret, nil amplius quaereret. Quod itaque hoc de se ipso et non de alio dicat, etiam sequentia manifestant. Ait enim: Si patrem familias Beelzebub vocaverunt, quanto magis domesticos ejus? Ipse est enim paterfamilias, cujus familia est omnis Ecclesia; de quo tamen Judaei dicere non timuerunt: »In Beelzebub principe daemoniorum ejicit daemonia (Luc. XI, 15).« Ne ergo timueritis eos: quia nec ego timui, sed patienter cuncta sustinui. Haec autem quae dico operta sunt, nondum videntur, de futuris loquor: omnia tamen suo tempore manifestabuntur: Nihil enim opertum quod non revelabitur, et occultum quod non sciatur. Unde Apostolus: »Nolite, inquit, ante tempus judicare, quo ad usque veniat Dominus, qui et illuminabit abscondita tenebrarum, [Col. 0162D] et manifestabit consilia cordium (I Cor. IV, 5).« Quod dico vobis in tenebris, dicite in lumine. Quod in aenigmate et in figura auditis, quod vobis in consiliis manifesto, dicite palam et aperte [(283) 1Kb] . Et quod in aure auditis praedicate super tecta. In [Col. 0163A] aure enim auditur; quod secrete et quasi sub silentio dicitur: latent autem quae sub tecto sunt. Super tecta igitur praedicare, est in aperto et cunctis audientibus loqui. Et nolite timere eos qui occidunt corpus. Praedicate, inquit, evangelizate, officium vestrum implete; multi quidem erunt qui vos persequentur, qui vos affligent, et occident, sed nolite timere eos qui occidunt corpus. Occidunt enim quod mortale erat: nam etsi non occiderent, moreretur tamen. Animam autem non possunt occidere. Anima enim immortalis est; quae dum peccat, moritur, et a vera vita quae Christus est, separatur, gladiis tamen occidi non potest. Sed potius eum timete qui potest et animam et corpus perdere in gehenna. Illi in solo corpore, hic in corpore et [Col. 0163B] anima potestatem habet: illorum poena cito transit, istius nunquam finitur: illi quoque nec in ipso corpore potestatem habuissent, nisi hoc eis a Domino datum fuisset. Nonne duo passeres asse veneunt, et unus exilis non cadit super terram sine Patre vestro? Si igitur illi qui tam vili pretio venduntur, sine Dei voluntate vel permissione cadere non possunt, quanto magis vos qui empti estis pretio magno, et Christi sanguine redempti estis? Vestri autem et capilli capitis omnes numerati sunt. Saeviant tyranni quantum velint, nullo tamen tormentorum genere vos delere et consumere poterunt. Non est autem ei difficile capillos numerare, cui difficile non fuit creare [(284) 1Kb] . In hoc autem quod eorum capillos numeratos esse dicit, totam hominis substantiam resurgere, [Col. 0163C] et nihil de ea perire significat: si enim omnes capilli numerati sunt, omnesque resurgent; quare etiam non toti resurgent? Quis enim credat, ut capillus ex parte resurgat, et ex parte pereat? Sed fortasse inconveniens tibi esse videtur, ut tam longi capilli in homine resurgant. Necesse quidem est ut totus homo resurgat, sed non est necesse ut tota hominis substantia in ea parte resurgat ubi prius in corpore fuerat. Sicut enim in vasis aureis et argenteis, quae iterum conflantur, materia quidem tota servatur, partium tamen positio non eadem servatur, ut quod videlicet in fundo vel in summitate prioris vasis fuerat, hoc in eisdem subsequentis partibus fiat; ita et in homine substantia quidem [Col. 0163D] tota resurget, tota tamen in eisdem partibus necessario non resurget. Ac per hoc nihil superfluum, nihil minus, nihil indecens et inconveniens resurget in homine: quod enim in aliis partibus superabundat, aliis partibus supplementum dabit. Nolite ergo timere, multis passeribus et pluris pretii et meliores [Col. 0164A] estis vos. Qui itaque de illis curam habet, multo magis vos non deseret neque derelinquet. Omnis ergo qui confitebitur me coram hominibus, confitebor et ego eum coram Patre meo qui est in coelis: qui autem negaverit me coram hominibus, negabo et ego eum coram Patre meo qui est in coelis. Determinanda sunt eloquia Salvatoris nostri; nam neque 56 omnes confitebitur Dominus qui eum confitentur; neque omnes negabit qui eum negant [(285) 1Kb] . Ipse enim dicit: Non omnis qui dicit mihi, Domine Domini intrabit in regnum coeloram. Beatus quoque Petrus qui eum negavit, nequaquam ab eo negabitur. De illis igitur intelligatur, qui in tormentis positi, in ejus nominis confessione usque ad mortem firmiter fideliterque persistunt. Qui enim timore mortis [Col. 0164B] Deum negant, nisi digna poenitentia satisfecerint, dubium non est quin pereant in aeternum. Omnia enim haec illis dicuntur, qui pro Christi nomine persecutionem patiuntur.

XL. Nolite ergo arbitrari quia venerim mittere pacem in terram; non veni mittere pacem, sed gladium.Quid est igitur quod Psalmista ait: »Orietur in diebus ejus justitia et abundantia pacis (Psal. LXXI, 7):« cum ipse Dominus dicat, non veni mittere pacem? Venit enim Dominus mittere pacem, venit et destruere pacem; venit mittere pacem inter bonos, et gladium inter malos et bonos. Pacem enim habebant illi de quibus dicitur: »Multitudinis autem credentium erat cor unum et anima una (Act. IV, 32):« in talibus igitur orta est abundantia [Col. 0164C] pacis. Sed quid est quod Apostolus ait: »Si fieri potest, quod ex vobis est, cum omnibus pacem habentes?« (Rom. XII, 18.) Si enim cum omnibus hominibus pacem habere debemus; inter quos gladium Salvator noster mittere venit? Debemus quidem pacem habere cum malis, ut eos diligamus, eos ad salutem animae invitemus, et nihil mali eis tractemus. Sit tamen gladius et discordia inter nos et illos, ut eos non imitemur, eorum fidem et facta non sequamur, eorumque consiliis iniquis non consentiamus [(286) 1Kb] . Venit igitur Dominus mittere pacem, sed illam, qua boni inter se conveniunt, non autem venit mittere illam, qua mali inter se in malo concordant. Unde et subditur: Veni enim separare [Col. 0164D] hominem adversus patrem suum, et filiam adversus matrem suam, et nurum adversus socrum suam, et inimici hominis domestici ejus. Omnes enim isti in malo concordabant, omnes isti pacem et concordiam in malo habebant. Hanc pacem non venit mittere Dominus; hanc concordiam non approbat [Col. 0165A] Jesus. Isti sunt, inter quos non pacem sed gladium mittit; gladium utique separationis, ut aliis in infidelitate persistentibus, alii ad fidem convertantur. Unde fit ut qui prius erant domestici hominis, ejusdem postea inimici fiant, et quasi hostem eum persequantur [(287) 1Kb] . Et ne forte aliquis diceret: Rem valde difficilem, o Domine, et quodammodo intolerabilem jubes, ut videlicet a fratribus et filiis et parentibus tantopere separemur; subdidit dicens: Qui amat patrem aut matrem plusquam me, non est me dignus; et qui amat filium aut filiam plusquam me, non est me dignus. Et amplius, ac si diceret super haec: Qui non accipit crucem suam, et sequitur me, non est me dignus. Qui enim accipit crucem suam et sequitur Christum, non solum plus quam patrem [Col. 0165B] et matrem, et filium et filiam Christum diligit, verum etiam plus quam se ipsum. Se ipsum autem dico, vitam suam: qui enim vitam suam pro Christo ponere non timet, plus utique diligit Christum quam vitam suam. Crucem autem accipere dicit, non lignum crucis portando, sed ejus passionem imitando, sive etiam per abstinentiam carnem domando et cruciando: in cruce enim omnia tormentorum genera designantur. Unde et cruciari dicitur qui quomodolibet affligitur. Crucem autem ferebat Apostolus qui ait: »Mihi autem absit gloriari nisi in cruce Domini nostri Jesu Christi, per quem mihi mundus crucifixus est et ego mundo (Galat. VI, 14).« Qui invenit animam suam, perdet illam, et qui perdiderit animam suam propter me, inveniet eam. [Col. 0165C] Animam enim hoc in loco pro vita posuit, quoniam omnis vita nostra in anima est. Alii igitur in hoc saeculo vitam suam inveniunt, quoniam amore hujus vitae non quaerunt aliam vitam; et isti quidem simul perdent utramque vitam. Alii vero sua sponte perdunt hanc vitam, quia amore alterius vitae pro nihilo ducunt istam vitam: et isti igitur quia perdiderunt hanc vitam, in vitam aeternam custodient, et possidebunt aeternam vitam. Quid est enim in vitam aeternam, nisi in aeternum? Qui recipit vos me recipit. Dixit enim superius, quia tolerabilius erit terrae Sodomorum vel Gomorrhaeorum in die judicii, quam illi civitati, quae non receperit eos. Nunc autem, quantam gratiam a Domino consequantur [Col. 0165D] qui eos recipiunt, ostendit, quia, inquit, vos membra mea estis et ego in vobis sum: Qui recipit vos, me recipit. Similiter autem, quia ego et Pater unum sumus, et ego sum in Patre et Pater in me: 57 qui me recipit, recipit eum qui me misit. Unde manifestum est, quia et Patrem et Filium, totamque Trinitatem recipit, qui Dei nuntium [Col. 0166A] veneratur et recipit: qui vero Dei ministro injuriam facit, Deo omnipotenti Trinitati inseparabili injuriam facit. Mittitur autem Filius a Patre, quia una est eademque voluntas totius sanctae et individuae Trinitatis, qua Dei Filius in mundum missus et incarnatus est. Qui recipit prophetam in nomine Prophetae, mercedem Prophetae accipiet. Ille enim recipit prophetam in nomine prophetae, qui non affectu carnis eum recipit, sed quia Christi fidem prophetat et nuntiat: ideoque accipiet mercedem prophetae, quoniam eamdem mercedem habebit iste de receptione quam propheta de prophetia [(288) 1Kb] . Qui igitur Dei sacerdotes pro Christi nomine veneratur et recipit, mercede sacerdotum non privabitur. Et qui recipit justum in nomine justi; id est, quia justus [Col. 0166B] est, mercedem justi accipiet. Merito enim justitiae mercedem accipiet, qui in tantum justitiam diligit, ut omnibus hominibus ex affectu serviat, in quibus justitiam esse cognoscit. Et quicunque potum dederit uni ex minimis istis calicem aquae frigidae tantum in nomine discipuli; amen dico vobis, non perdet mercedem suam. Non tantum, inquit, de majori obsequio, sed de minimo quoque mercedem suscipient, quicunque in nomine discipuli vobis servierint. Multi enim serviunt episcopis et sacerdotibus, non quia episcopi et sacerdotes sunt, sed quia temporalem aliquam retributionem ab eis exspectant. Isti autem non serviunt in nomine discipuli. Si igitur hic mercede caruerint, ibi propter hoc mercedem non habebunt. [CAP. XI.] Et factum est cum consummasset [Col. 0166C] Jesus praecipiens duodecim discipulis suis, transiit inde, ut doceret et praedicaret in civitatibus eorum. Eorum namque civitates eas dicit, in quibus prius apostoli habitaverant, id est Capharnaum, Corozaim, et Bethsaidam, de quibus in sequentibus loquitur.

XLI. [(289) 1Kb] Joannes autem cum audisset in vinculis opera Christi, mittens duos de discipulis suis ait illi; tu es qui venturus es, an alium exspectamus? Joannes Baptista in vinculis et in carcere positus, cum audisset miracula quae Dominus operabatur, intelligens jam sibi diem mortis imminere, voluit eum quasi magistrum interrogare de his quae sibi adhuc incerta videbantur. Misit igitur ad eum duos de di [Col. 0166D] scipulis suis, qui ejus verba Christo referrent. Hi autem quid dixerint, audiamus. Joannes, inquiunt, Baptista misit nos ad te dicens: Tu es qui venturus es, an alium exspectamus? Ego quidem non puto Joannis discipulos intellexisse, quid hac illorum magistri interrogatione significaretur [(290) 2Kb] : sicut neque in Christi responsione quaestionem intellexerunt esse [Col. 0167A] solutam. Tu es, inquit, qui venturus es? Ego quidem vado, ego ad patriarchas et prophetas in infernum descendo: sed nunquid tu quoque ibi venturus es? Debeo te illuc venturum illis annuntiare, sicut te jam venisse mundo annuntiavi? Descendes illuc per te, an alium exspectamus missum a te? Timeo enim hoc credere de te, nisi hoc certum fiat mihi a te. Valde quidem te humiliasti, an fortasse plus te humiliabis? Quid dicam illis? quid nuntiabo? Et respondens Jesus ait illis: euntes renuntiate Joanni quae audistis et vidistis: caeci vident, claudi ambulant, leprosi mundantur, surdi audiunt, mortui resurgunt, pauperes evangelizantur. Et beatus est qui non fuerit scandalizatus in me. Quid enim aliud Dominus in hac sua responsione significabat, nisi quia [Col. 0167B] hoc prophetarum oraculum per se complere non abhorreret, sicuti nec alia quae de eo prophetae predixerant? Ite, inquit: dicite Joanni quae audistis et vidistis: in ipsa enim hora, ipsisque videntibus, ut Lucas testatur, fecit Dominus multas virtutes. Et tale erat, ac si diceret; in mundum veni, carnem assumpsi, baptizari volui; nunc autem praedico, nunc pauperes ad fidem converto, caecos illumino, mortuos suscito; et caetera facio, quae me facturum esse prophetae nuntiarunt. Qui igitur in aliis omnibus prophetarum testimonia confirmo et compleo, absit ut in hoc uno faciam eos esse mendaces. Beatus enim qui non fuerit scandelizatus in me. Beatus, qui fideliter firmiterque crediderit quaecunque scripta sunt, et prophetata de 58 me. Qui [Col. 0167C] enim non horrui virginis uterum, non utique horreo crucem subire, neque horreo ad inferna descendere. Cloaca mundi est infernus; lux tamen stercore non inquinatur. Mundus transeo per immundum, mundus totum compleo mundum. Descende igitur secure, Praecursor mihi es, vade et praecurre, nuntia gaudium fidelibus meis: cito sequar, et liberabo eos. Considera modo, quanta laetitia locus ille tenebrarum, locus ille doloris, et moeroris, considera, inquam, quanta laetitia quantoque gaudio exultaverit, quando ibi beatus Joannes haec verba narrare coepit. Illis autem abeuntibus, coepit Jesus dicere ad turbas de Joanne. Bene autem illis abeuntibus: si enim illis praesentibus de Joanne talia loqueretur, [Col. 0167D] poterat fortasse adulatione notari ab his qui non Deum, sed hominem eum esse credebant. Quid existis in desertum videre? arundinem vento agitatam? Non est arundo Joannes; columna est, non [Col. 0168A] movetur vento, non quatitur timore, non flectitur adulatione, uno eodemque vultu respicit et illos qui eum laudant, et illos qui eum vituperant. Sic inimicos ut amicos diligit, sic potentes ut impotentes arguit. Vide igitur, quam caute Salvator noster et Joannis justitiam commendat, et se ipsum ab adulationis vitio defendit; dum eum quem laudat, nulla laude delectari dicit. Sed quid existis videre? hominem mollibus vestitum? Joannes enim, sicut legitur, pilis camelorum vestitus erat: qua in re apertissime ostendebat, quia et mundum istum ejusque concupiscentias pro nihilo ducebat. Insuper etiam, quia poenitentiam praedicabat, ut bonus magister, poenitentibus in se ipso poenitentiae simul exemplum et regulam dabat. Unde non immerito quidam ait:

[Col. 0168B] . . . . . . Si vis me flere, dolendum
Est prius ipsi [ipse] tibi
Ecce qui mollibus vestiuntur, in domibus regum sunt. Qui enim mollibus vestitur, conventus hominum requirit, et videri appetit: ideoque non in deserto, non in loco solitario, sed in domo regia invenitur [(291) 1Kb] . Vana igitur gloria premitur qui propter hoc mollibus vestitur. Sed quid existis videre? Prophetam? Etiam dico vobis et plus quam prophetam. hic est enim de quo scriptum est; ecce mitto Angelum meum ante faciem tuam; qui praeparabit viam ante te. Sic angelus Joannes, et plus quam propheta Joannes. Prius enim quam nasceretur prophetavit; et non sicut caeteri prophetae, post multum temporis Christum venturum esse praedixit; sed ante ejus faciem [Col. 0168C] manens, et eum baptizans et tangens, revelante Spiritu sancto, dixit: Ecce Agnus Dei, ecce qui tollit peccata mundi: hoc enim non dixisset, nisi propheta fuisset. Unde enim eum cognovisset, si propheta non fuisset? Erat autem et plus quam propheta, quia ipsum quem prophetabat, digito demonstrabat [(292) 1Kb] . Et in eo quidem, in quo dicitur plus quam propheta, potest dici et non propheta: faciens enim plus quam propheta, ostendit se aliud etiam quam prophetam. Prophetarum enim est futura praedicere non prophetarum vero praesentia demonstrare. Unde idem Joannes interrogatus, an esset propheta, respondit se non esse prophetam. Sequitur. Amen dico vobis, inter natos mulierum non surrexit major [Col. 0168D] Joanne Baptista. Aequales enim et pares Joannes habuit, majores vero non habuit. Pares enim ei fuerunt Moyses, et Job, et Elias, et Jeremias, et multi alii; majores tamen non fuerunt [(293) 1Kb] . Nemo [Col. 0169A] igitur major fuit Joanne Baptista inter natos mulierum, excepto illo, qui minor est in regno coelorum: de quo et subditur: Qui autem minor est in regno coelorum, major est illo. Quis est enim iste, qui Joanne major est, et in regno coelorum minor est, nisi Salvator noster [(294) 1Kb] , de quo scriptum est: »Minuisti eum paulo minus ab angelis, gloria et honore coronasti eum et constituisti eum super opera manuum tuarum?« (Heb. II, 7.) Hoc autem Apostolus exponens ait: »Eum autem qui modico quam angeli minoratus est, videmus Jesum, propter passionem mortis (Ib., II, 9).« Minor est enim angelis Jesus, secundum hoc quod mortalis et passibilis factus est: qui tamen omnibus major est, secundum hoc, quod Deus et creator omnuim est. A diebus [Col. 0169B] autem Joannis Baptistae usque nunc regnum coelorum vim patitur, et violenti diripiunt illud [(295) 1Kb] . Ex quo enim Joannes Baptista coepit praedicare et dicere: Poenitentiam agite, appropinquavit enim regnum coelorum; ex eo tempore regnum Dei, quod est Ecclesia, multis undique confluentibus crescere coepit: et quia violenter a violentis diripitur, non immerito 59 vim pati dicitur. Bona violentia, qua acquiritur regnum Dei. Hanc enim violentiam habebat ille, cui cum amicus ejus tres panes accommodare nollet, propter improbitatem tamen illius dedit illi quotquot habebat necessarios. Vis igitur intrare in regnum coelorum? Vis ascribi in exercitu et in militia sanctorum? Esto violentus et improbus. Audi quid Dominus dicat: »Petite et dabitur vobis; quaerite [Col. 0169C] et invenietis, pulsate et aperietur vobis. Omnis enim qui petit accipit, et qui quaerit invenit, et pulsanti aperietur (Matth. VII, 7).« Haec est igitur violentia, qua diripitur regnum coelorum. Omnes enim prophetae, et lex usque ad Joannem prophetaverunt. Est igitur Joannes finis legis, quemadmodum et Christus. Joannes enim Veteris Testamenti prophetarum omnium ultimus, eum quem caeteri prophetarunt verbis, digito ostendit [(296) 1Kb] . Sic igitur usque ad cum prophetiae venientes, in eo tandem completae sunt, dum ipse monstravit eas esse completas. Omnis enim prophetia ibi finitur, ubi id quod prophetaverat, adimpletur. Nato etenim Christo completa est prophetia, qua dicebatur: »Ecce virgo [Col. 0169D] concipiet et pariet filium (Is. XIV, 7).« Completae sunt autem et aliter prophetiae, quia jam non ad litteram sed spiritu aliter intelliguntur. Lex igitur usque ad Joannem prophetavit, quoniam in nube et caligine loquebatur: deinde vero prophetavit Christus, quoniam eamdem legem spiritualiter intelligere [Col. 0170A] docuit. Propheta enim dicitur, et qui prophetat, et qui prophetias exponit. Eo enim tempore poenitentia et misericordia exclusit sacrificium; et baptismus circumcisionem: venerat enim Dominus, non ut legem solveret, sed adimpleret. Sequitur: Et si vultis accipere, Joannes ipse est Elias qui venturus est. Interrogatus enim Joannes, an esset Elias, respondit, non sum. Quid est igitur quod Dominus eum dicit esse Eliam, qui se ipsum negat esse Eliam? Joannes enim in persona Elias non erat, in spiritu tamen et virtute Elias erat: sic enim de ipso praedixerat angelus: Ipse praeibit ante eum in spiritu et virtute Eliae. Sic itaque Joannes erat Elias, et non erat Elias. Unde et subditur: Qui habet aures audiendi audiat. Ille enim audiendi aures non [Col. 0170B] habet, qui hoc ad litteram intelligens Joannem Eliam fuisse arbitratur.

XLII. [(297) 1Kb] Cui autem similem aestimabo generationem istam? Similis est pueris sedentibus in foro, qui clamantes coaequalibus dicunt: Cecinimus vobis et non saltastis; lamentavimus et non planxistis. Venit enim Joannes neque manducans, neque bibens, sed cilicio indutus et poenitentiam praedicans, in cunctis quae agit, lamentationem et tristitiam ostendit. Quem cum plangendo et jejunando deberent imitari, et poenitendo sequi debuissent, dicunt potius quia »daemonium habet.« Venit Filius hominis manducans et bibens, cantans et praedicans; cui cum saltare et congaudere debuissent, dicunt: Ecce homo vorax, potator vini, publicanorum et peccatorum [Col. 0170C] amicus [(298) 1Kb] . Neque igitur cantare, neque plangere volunt: neque jejunare, neque manducare eis placet. Quid igitur fiet? Quae his vel qualis medicina subveniet? Ille enim aeger qui medicum non audit, omnemque cibum fastidit, proximus est morti et desperationi. Et justificata est sapientia a filiis suis. Illi, inquit, quia stulti sunt, quia pueri sunt, quia veritatem non intelligunt, male loquuntur de me, dicentes me voracem, peccatorumque amicum: mihi tamen sufficit quod sapientiae filii me justificant, et quod filii mei, discipuli mei, veritatis aequitatisque amici, mihi testimonium reddunt. Non enim decet, ut ab aliis sapientia laudetur vel justificetur, nisi a filiis suis, nisi a sapientibus, nisi [Col. 0170D] ab his qui eam cognoscunt. Tunc coepit exprobrare civitatibus, in quibus factae sunt plurimae virtutes ejus, quia non egissent poenitentiam: Vae tibi, Corozaim, vae tibi, Bethsaida, quia si in Tyro et Sidone factae essent virtutes, quae factae sunt in vobis, olim in cinere et cilicio poenitentiam egissent! Verumtamen [Col. 0171A] dico vobis: Tyro et Sidoni remissius erit in die judicii, quam vobis. Quare hoc? Quia in vobis virtutes plurimae factae sunt, quia ipsam Veritatem per se loquentem et audistis et vidistis, ei tamen credere noluistis: in illis autem nihil horum factum est; quod si factum fuisset, jamdudum credidissent, et poenitentiam egissent. Hoc enim postea probatum est, quoniam Judaeis in sua infidelitate persistentibus, atque in sua malitia perseverantibus, non solum Tyrus et Sidon, verum et caeterae gentium civitates ad fidem conversae sunt. Et tu, Capharnaum, nunquid usque in coelum exaltaberis? Usque in infernum descendes; quia, si in Sodomis factae fuissent virtutes quae factae sunt in te, forte mansissent usque in hanc diem. Verumtamen dico vobis quia terrae Sodomorum [Col. 0171B] remissius erit in die judicii, quam tibi. In hac enim civitate pueros centurionis, socrum Petri, et hominem paralyticum, aliosque innumeros 60 sanavit Dominus, quae tamen in sua infidelitate sicut et aliae Judaeorum civitates, perduravit. Merito igitur in infernum descendet, quae utique ad coelum exaltari poterat, si Regi coelorum credere voluisset, qui eam elegit ad inhabitandum. Dominus autem, cui nihil incertum est, in sua locutione posuit forte [(299) 3Kb] , quod est adverbium dubitandi; ut humanis verbis sicut verus homo suum sermonem temperaret. Illae enim civitates propter peccata sua subversae sunt; in quibus si tantae virtutes factae fuissent, quantae sunt factae in Capharnaum, forsitan sicut Ninivitae ad poenitentiam conversae, mansissent [Col. 0171C] usque ad hanc diem. Ideoque minorem poenam, et majorem excusationem in judicio habebunt.

XLIII. In illo tempore respondens Jesus dixit: Confiteor tibi, Pater, Domine coeli et terrae, quia abscondisti haec a sapientibus et prudentibus et revelasti ea parvulis.Ita, Pater, quoniam sic fuit placitum ante te. Et bene quidem dicit, respondens Jesus; quamvis tunc a nullo interrogari videretur, quoniam omnis ejus locutio, responsio est, et solutio quaestionum [(300) 1Kb] . Quando enim ista dicebat, et mihi et tibi et omnibus de hac maxima quaestione dubitantibus, respondebat. Maxima enim questio est: quare Dominus alios elegerit, et alios reprobaverit? Maxima vero solutio est, quia ita placuit sibi. Haec enim in omnibus quaestionibus danda est, in quibus alia solutio [Col. 0171D] non invenitur. Confiteor, inquit, tibi, id est laudo te [(301) 1Kb] , benedico te, et magnificabo te, Pater, Domine coeli et terrae, qui dominaris in coelo et in terra. Sive etiam, ut alii codices habent: Pater, Domini coeli et terrae, in quo et Filius coeli terraeque Dominus esse probatur. Unde et statim subinferens ait: Omnia mihi tradita sunt a Patre meo. Sed unde [Col. 0172A] laudo te? Quia abscondisti haec a sapientibus et prudentibus et revelasti ea parvulis. Abscondit enim Dominus suae virtutis redemptionisque secreta a sapientibus et prudentibus hujus saeculi, quoniam sapientia hujus mundi, stultitia est apud Deum; et revelavit ea parvulis; illis quibus Apostolus ait: »Nolite parvuli effici sensibus, sed malitia parvuli estote (I Cor. XIV, 20) [(302) 1Kb] .« Sicut enim idem apostolus ait: »Quae stulta sunt mundi elegit Deus, ut perdat sapientia; et infirma mundi elegit Deus, ut confundat fortia; et ea quae non sunt, ut ea quae sunt destrueret (I Cor. I, 27).« Sed quare hoc? Quia ita placuit sibi. Ipse enim cujus vult, miseretur, et quem vult indurat: elegit Jacob quia voluit; reprobavit Esau quia voluit. Non est enim volentis [Col. 0172B] voluntas, neque currentis est cursus. Si bene volumus, Dei est; si bene currimus, ejusdem est. Sequitur: Omnia mihi tradita sunt a Patre meo: ideoque coeli terraeque me quoque dominum esse non dubium est. Secundum hoc enim quod homo est, non solum Patre, sed etiam angelis minor est. Dicit igitur secundum hoc quod homo est, omnia mihi tradita sunt a Patre meo. Sed dicit aliquis: Quis es tu, vel quis est Pater tuus? Cui ipse: Nemo, inquit, novit Filium nisi Pater, neque Patrem quis novit nisi Filius, et cui voluerit Filius revelare. Et ille: Si nemo novit Filium nisi Pater; ergo nec Spiritus sanctus novit Filium, nec ipse Filius novit se ipsum. Similiter autem nec Pater se ipsum novit, nec Spiritus sanctus eum novit, si solus Filius Patrem [Col. 0172C] novit. Sed non est ita [(303) 1Kb] . Quia enim idem sunt, Pater, et Filius, et Spiritus sanctus; quidquid novit Pater, novit Filius, et Spiritus sanctus: et quidquid novit Filius, novit Pater et Spiritus sanctus: et quidquid novit Spiritus sanctus, novit Pater et Filius. Manifestum est igitur quia nemo novit Filium nisi Pater, id est nisi virtus et divinitas, quae est in Patre: et nemo novit Patrem nisi Filius, id est virtus et divinitas quae est in Filio. Similiter autem et de Spiritu sancto: una est enim virtus et divinitas trium, quia tres unum sunt. Ipsa igitur Trinitas essentialiter se ipsam novit, nemo vero alius eam novit, nisi cui Dei Filius eam voluerit revelare. Ipse est enim qui revelat mysteria, et pandit sacramenta. Ipse enim est Verbum et lux et sapientia [Col. 0172D] et veritas. Quid enim auditur nisi verbo? quid videtur nisi luce? quid intelligitur nisi sapientia? quid cognoscitur nisi veritate? Accedamus igitur ad eum ut illuminemur: audiamus eum dicentem: Venite ad me, omnes qui laboratis, et onerati estis, et ego reficiam vos. Haec enim refectio omnem indigentiam excludit, omnem sufficientiam inducit. Hanc [Col. 0173A] enim refectionem nondum habebant apostoli, cum dicerent: »Domine, ostende nobis Patrem et sufficit nobis (Joan. XIV, 9).« Hanc et Moyses desiderans ait, »Si inveni gratiam in conspectu tuo, ostende mihi faciem tuam (Exod. XXXIII, 5, 13),« ut sciam te. Unde et Psalmista: »Stitivit, inquit, anima mea ad Deum vivum: quando veniam et apparebo ante faciem Dei?« (Ps. XLI, 13.) Et Apostolus: »Cupio [(304) 1Kb] dissolvi, et esse cum Christo.« Qui igitur sic 61 reficiuntur, omnia eorum desideria complentur. Vocat autem eos qui animi aegritudine laborant et peccatorum pondere onerati sunt [(305) 1Kb] , quoniam non venit vocare justos, sed peccatores ad poenitentiam. Tollite, inquit, jugum meum super vos, et discite a me quia mitis sum et humilis corde. Deponite jugum [Col. 0173B] diaboli, quo onerati estis, et nolite jugum ducere cum infidelibus, neque cum eis laborare velitis in agro vanitatis: sed tollite jugum meum super vos, et humiliamini sub potenti manu Dei; et discite a me quia mitis sum et humilis corde; »Superbis enim Deus resistit, humilibus autem dat gratiam (I Petr. V, 6).« Et cordis quidem humilitas vera est, quae vero in facie apparet, plerumque mentitur. Et invenietis requiem animabus vestris. Jugum enim meum suave est, et onus meum leve est. Quid enim levius quam credere et baptizari? »Qui autem crediderit et baptizatus fuerit, salvus erit (Marc. XVI, 16). »Petrus quoque apostolus his qui circumcisionem et legem Moysi observare praedicabant, sic ait: »Quid tentatis Deum, imponere jugum super cervices [Col. 0173C] discipulorum, quod neque patres nostri, neque nos portare potuimus, sed per gratiam Domini Jesu credimus nos salvari (Act. XV, 10).« Itemque: »Visum est Spiritui sancto et nobis nihil ultra imponere vobis oneris, nisi ut abstineatis vos ab immolatis simulacrorum et sanguine, et suffocato et fornicatione (Ibid., 28).«

XLIV. [CAP. XII.] In illo tempore abiit Jesus Sabbato per sata: discipuli autem ejus esurientes coeperunt vellere spicas et manducare. Praecipit enim Moyses (Levit. XXIII, 25) ut si intraveris in segetem amici tui, franges spicas, et manu tua conteres, falce autem non metes. Id ipsum ergo significat, et quod Moyses jubet, et quod apostoli agunt. Et nos igitur per hanc Evangelii [Col. 0173D] segetem legendo et exponendo transeuntes, spicas frangamus, sententias aperiamus, et manu intelligentiae eas conterentes, esurientem animam tali cibo reficiamus [(306) 1Kb] . Hanc autem segetem illi falce metunt, qui per hunc et alios libros velociter legendo, discurrunt, et vel parum, vel nihil colligendo, intelligunt. Pharisaei autem videntes, dixerunt ei: Ecce discipuli tui faciunt, quod non licet eis [Col. 0174A] facere Sabbatis. Ac si dicerent Pharisaei: Licet quidem discipulis tuis spicas vellere et manducare, quoniam Moyses hoc dixit, Sabbato tamen hoc agere non licet, quoniam Moyses hoc interdicit. Moyses enim servile opus in Sabbato fieri prohibet. Est autem servile opus, si bene intelligatur, non quod servi faciunt, sed quod hominem servum facit: »Qui enim facit peccatum, servus est peccati (Joan. VIII, 34).« Peccatum igitur est servile opus, quia facit hominem esse servum. Hoc igitur in Sabbato fieri non licet: spicas autem omni die et vellere et manducare licet: si enim non licuisset, Dominus prohibuisset. Bene igitur celebrat Sabbatum non qui vacat ab operibus, sed qui vacat a peccatis. At ille dixit eis: Non legistis quid fecerit David quando [Col. 0174B] esuriit, et qui cum eo erant, quomodo intravit in domum Domini, et panes propositionis comedit, quos non licebat ei edere, neque his qui cum eo erant, nisi solis sacerdotibus? Quid enim Salvatorem nostrum hac responsione egisse putamus; in qua apostoli quidem de Sabbati violatione defendi non videntur, et David cum pueris suis contra legem fecisse dicitur? Neque enim ideo reus defenditur, quia alius aeque reus invenitur. Quae enim defensio est Christi discipulis, quod David contra legis praeceptum propositionis panes comedit? An fortasse non habuit aliud quod responderet; et, ut dici solet, palum palo pellens, objectionem objectioni opposuit? Non est ita: sed, quia Pharisaei solam legis litteram attendebant, noluit eis Dominus spiritualis intelligentiae secreta revelare: [Col. 0174C] neque enim recepissent ea. Dedit igitur eis hoc testimonium, ut a discipulorum suorum reprehensione cessarent, vel simul cum eis David quoque reprehenderent, quod eis inconveniens esse videbatur: panes enim quos solis sacerdotibus comedere licebat, majora sanctarum Scripturarum mysteria significabant, quae illis solis revelanda sunt, qui sacerdotum fidem et intelligentiam habent. Fecit igitur David contra legem quantum ad litteram, non quantum ad spiritualem intellectum [(307) 1Kb] . Nam et ipse spiritualiter sacerdos erat: unde et de filiis ejus dicitur: Filii autem David sacerdotes erant, non quod sacerdotis officio fungerentur; hoc enim non licebat nisi filiis Aaron, sed quia regi erant familiares, et ejus secreta et consilia noverant. Sequitur: [Col. 0174D] Aut non legistis in lege, quia Sabbatis sacerdotes Sabbatum violant, et sine crimine sunt? Non enim poterant non violare Sabbatum illi, qui templo servientes ad ipsius templi ornatum et munitionem tam multa in Sabbato agere et praeparare necesse erat. Quare igitur sine crimine erant? Quia omne quod ad Dei servitium pertinet non est peccatum [Col. 0175A] [(308) 1Kb] . Dico autem vobis quia templo major est hic; et quia Dominus est Filius hominis 62 etiam Sabbati. Si igitur templum templique servitium sacerdotes a crimine liberare poterat, quanto magis ego discipulos meos? Praesertim cum ipsius Sabbati ego sim dominus, quod violatum esse causamini. Mei sunt discipuli, meum est et Sabbatum, utrorumque dominus ego sum. Meum est igitur inter eos componere pacem. Si autem sciretis, quid est misericordiam volo et non sacrificium, nunquam condemnassetis innocentes? Non enim sacrificio sed misericordia salvatus est mundus. Omnia enim legis sacrificia in illo sacrificio completa sunt, in quo, et per quod misericordia Domini plena est terra. Sicut igitur Dominus hoc tempore praefinito non vult sacrificium, [Col. 0175B] ita etiam non vult neomenias et Sabbatum, caeterasque secundum litteram legis observantias: finis enim legis Christus est. Cessent igitur Pharisaei defendere Sabbatum, et Christi discipulos, imo etiam ipsum Christum condemnare propter Sabbatum, de quo ipsi dicebant: Hic homo non est a Deo qui Sabbatum non custodit; quoniam non solum Sabbatum, verum etiam ipsum sacrificium quod per singula Sabbata fiebat, in Christo completum est, et jam ulterius fieri non licet.

XLV. Et cum inde transisset venit in Synagogam eorum. Et ecce homo habens manum aridam; et interrogabant eum dicentes, si licet Sabbato curare, ut accusarent eum.Miseri Pharisaei non intellexerunt ea quae modo superius Dominus dixerat. Si enim intellexissent, [Col. 0175C] nihil erat quod jam de Sabbato quaerere debuissent. Omnis autem homo manum aridam habet, qui eam ad bonum opus extendere non valet [(309) 1Kb] . Manum aridam habent avari, omnesque illi qui eleemosynas facere nolunt [(310) 1Kb] . Ipse autem dixit illis: Quis erit ex vobis homo, qui habet ovem unam, et si ceciderit haec Sabbatis in foveam, nonne tenebit et levabit eam? Quanto magis melior est homo ove? Itaque licebit Sabbatis benefacere. Tunc ait homini: Extende manum tuam: et extendit; et restituta est sanitati, sicut altera. Optima similitudo, et insuperabile argumentum: quod enim valet in minori, valet necessario et in majori. Est autem homo major et melior ove. Valeat igitur in homine quod valet in ove. Si ergo licet ovem Sabbatis a periculo liberare, [Col. 0175D] quare non licet Sabbatis hominem sanare? Manifestum est itaque, quia licet Sabbatis benefacere: et mox benefaciens sanavit hominem in Sabbato.

XLVI. Exeuntes autem Pharisaei consilium faciebant adversus eum, quomodo eum perderent. Jesus autem sciens, recessit inde, et secuti sunt eum multi, et curavit eos omnes.Quomodo enim non sciret nefandum consilium Pharisaeorum, qui novit cogitationes hominum, et occulta omnium secretorum. Recessit autem inde, non quod eos timeret; sed ut nos doceret: vult enim Dominus, ut ab illis recedamus, quos bonis monitis semper deteriores fieri videmus. Et secuti sunt eum multi. Sed quo fructu? Et curavit eos omnes. Si vis curari, si vis sanari, si vis a mortis periculo liberari, sequere, et imitare Jesum. Ipse enim neminem repellit, omnes sanat qui eum sequuntur. Et praecepit eis, ne manifestum eum facerent. Cur autem hoc praeceperit, et inde recesserit, [Col. 0176B] evangelista subinferens ait: Ut adimplereretur quod dictum est per Isaiam prophetam dicentem (Is. XLII, 3); ecce puer meus quem elegi, dilectus meus in quo bene complacuit animae meae; ponam Spiritum meum super eum, et judicium gentibus nuntiabit: non contendet, neque clamabit, neque audiet aliquis in plateis vocem ejus: arundinem quassatam non confringet, et linum fumigans non exstinguet; donec ejiciat ad victoriam judicium, et in nomine ejus gentes sperabunt. Venerat euim Dominus judicium gentibus nuntiare, et quomodo mortem fugerent, et vitam susciperent, consilium dare. Non autem ideo venerat, ut contenderet, ut clamaret, et litigaret, ut armis pugnaret. et fortitudine superaret. Ideoque recessit inde, et non solum recessit, [Col. 0176C] verum etiam occultum se esse voluit. Est autem vox ejus audita in plateis, cum humiliter verba vitae omnibus loqueretur. Non est autem audita, ut superbe, alicui minaretur. Et cum omnes suos adversarios uno verbo perdere posset, arundinem tamen quassatam non confregit, et linum fumigans non exstinxit. Per haec enim [(311) 1Kb] Pharisaeos significat, quos. Dominus tam facile confringere et exstinguere poterat, quam facile nos arundinem quassatam et jam pene fractam confringimus, et linum jam pene exustum exstinguimus, quod jam in se deficiente igne fumigare incipit. Hanc autem suae potentiae virtutem non ostendet Dominus, donec ejiciat et proferat judicium ad victoriam, id est donec in ultimo judicio se ostendat esse victorem. Et in nomine ejus gentes [Col. 0176D] sperabunt, in quem Judaei spem suam ponere noluerunt.



63 PARS TERTIA
[Col. 0177]

XLVII. Tunc oblatus est ei homo daemonium habens, caecus et mutus: et curavit eum, ita ut loqueretur et videret.Daemonium habet omnis homo qui in aliquo magno peccato perseverat [(312) 1Kb] : ideoque Apostolus nos admonet dicens: »Non regnet peccatum in vestro mortali corpore (Rom. VI, 12).« Quandiu enim peccatum in homine regnat, et caecus et mutus est homo. Caecus quidem, quia non sequitur lucem. »Ego, inquit, sum lux mundi; qui sequitur me non ambulat in tenebris, sed habebit lumen vitae (Joan. VIII, 12).« Mutus vero quia peccatum suum confiteri nescit. Hic autem caecus et mutus si Domino offeratur, si ad poenitentiam convertatur, mox Jesus curabit eum, ita ut ejecto daemonio loquatur et videat. Loquatur utique non [Col. 0177B] vana, et inutilia, ut prius, sed sancta et religiosa, qualia loqui convenit Christianum. Videat autem non vanitates oculis corporis, sed lumen vitae et veritatis oculis cordis. Et stupebant omnes turbae. Unde stupebant? Quia mutus loquebatur. Sic enim mirabantur omnes quando beatus Paulus, qui prius daemonio plenus et caecus et mutus Ecclesiam Dei persequebatur, postea melius excaecatus, ad fidem conversus, aqua baptismi regeneratus, a Domino illuminatus, Synagogam ingressus, os in Christi laudibus aperiens, eum, quem persequebatur, clara voce praedicare coepit: »Stupebant autem omnes qui eum audiebant, et dicebant: Nonne hic est qui expugnabat eos in Jerusalem, qui invocabant nomen istud? Et huc ad hoc venit ut vinctos eos duceret ad [Col. 0177C] principes sacerdotum (Act. IX, 21).« Sic igitur et tunc stupebant omnes turbae, et dicebant: Nunquid hic est filius David? Sciebant enim Judaei Christum de semine David esse venturum, qui eas quas nunc fieri videbant virtutes operaretur: ideoque alii dubitabant, alii vero credebant eum esse Christum. Pharisaei autem audientes dixerunt: Hic non ejicit daemones [(313) 1Kb] nisi in Beelzebub principe daemoniorum. Quis, Pharisaei, vos ista docuit? Nisi enim Beelzebub discipuli essetis, haec talia in ejus praeconio non diceretis. Videtis Jesum mortuos suscitare, caecos illuminare, leprosos mundare, omnes languores, omnesque infirmitates curare, et dicitis, quia in Beelzebub ejicit daemonia? Nunquid enim Beelzebub Deus muscarum [(314) 1Kb] haec aliquando facere potuit? [Col. 0177D] Jesus autem sciens cogitationes eorum dixit eis: Omne regnum divisum contra se, desolabitur, et omnis [Col. 0178A] civitas vel domus divisa contra se, non stabit; et si Satanas Satanam ejicit, contra se divisus est; quomodo ergo stabit regnum ejus? [(315) 1Kb] Si enim ita esset ut illi dicunt, jam quidem Beelzebub vires, principatum, et regnum penitus amisisset. Si enim contra se daemonia bellum gererent, aut parvas aut nullas contra homines vires haberent. Sed, quod pejus est, vix inveniuntur aliqui homines, qui tantam concordiam habeant in bono, quantam maligni spiritus habent in malo: cum enim sint infiniti et innumerabiles, omnes tamen in eo concordant, quod nihil nisi malum facere desiderant. Si igitur hanc iniquitatis concordiam non habuissent, et ad poenitentiam converti voluissent et potuissent, jam quidem regnum Beelzebub desolatum fuisset: hoc enim in [Col. 0178B] aliis regnis fieri videmus. Non est igitur ut illi dicunt: neque Satanas Satanam ejicit, quin potius omnes in omnibus sibi invicem auxiliantur. Unde etiam per beatum Job a Domino de diabolo dicitur (Job XLI, 6): »Corpus illius quasi scuta fusilia, et compactum squamis se prementibus: una uni conjungitur, et ne spiraculum quidem incedit per eas: uni alteri adhaerebit, et tenentes se nequaquam separabuntur.« His enim verbis malignos spiritus tantam inter se concordiam habere designat, ut nullatenus ab invicem separari queant. Corpus enim diaboli totus ille malignorum spirituum exercitus intelligitur. Dicuntur autem scuta fusilia maligni spiritus, propter fortitudinem. Dicuntur et squamae se prementes, seque mutuo tenentes, sibique invicem [Col. 0178C] adhaerentes, propter mutuam concordiam et unitatem, quam habent in omni malitia et nocendi cupiditate. Utinam, si fieri posset, haec tanta illorum pax et concordia rumperetur, et regnum illud iniquitatis solveretur. Sequitur: Et si ego in Beelzebub ejicio daemonia, filii vestri in quo ejiciunt? Si inquit, de me talia cogitatis, quid dicitis etiam de discipulis meis? [(316) 1Kb] Scio enim quia non bene intelligitis de discipulis, qui tam nefanda cogitatis de Magistro. Hoc est enim quod superius dixerat: Si patremfamilias Beelzebub vocaverunt, quanto magis domesticos ejus? Dicuntur autem apostoli filii Pharisaeorum, 64 quoniam et ipsi, et caeteri omnes qui credebant resurrectionem, quam Pharisaei praedicabant, quasi patres et magistros, Pharisaeos habebant. [Col. 0178D] Unde etiam illius sectae eos fuisse intelligi potest. Haec enim secta caeteris melior erat, quamvis [Col. 0179A] et ipsa in pluribus bona non erat. Ideoque in Actibus apostolorum Paulus quoque apostolus clamasse legitur: »Pharisaeus sum; de spe, et resurrectione mortuorum ego judicor (Act. XIV, 6).« Haec est igitur causa quare Christi discipuli Pharisaeorum filii dicantur. Sequitur: Ideo ipsi judices vestri erunt [(317) 1Kb] . Ipsi enim sedebunt super sedes duodecim, judicantes duodecim tribus Israel. Si autem ego in Spiritu Dei ejicio daemones, quod utique verum est, et dubitari non debet; igitur pervenit in vos regnum Dei. Ubi enim est Spiritus Dei, ibi est et regnum Dei. Alius autem evangelista dixit, in digito Dei; quod quid significet, hoc in loco aperitur [(318) 1Kb] . Vocatur autem digitus Dei Spiritus sanctus, propter multiplicem gratiarum divisionem; in nulla enim corporis parte [Col. 0179B] tanta divisio, quanta in digitis invenitur. Et tale est ac si diceret; ego quidem in Spiritu Dei et in virtute divinitatis daemones ejicio, quoniam mihi subditi sunt, quoniam in mea potestate sunt, quoniam mihi resistere non possunt, quoniam ligatos eos teneo et vinctos habeo. Et hoc est, quod ait: Aut quomodo potest quisquam intrare in domum fortis, et vasa ejus diripere, nisi prius alligaverit fortem? Et tunc domum ejus diripiet. Fortis enim erat diabolus, sed fortior ego sum; intravi in domum ejus, veni in hunc mundum, quem ipse ut domum propriam possidebat: sed prope est ut princeps hujus mundi ejiciatur foras; ligavi eum, vasa ejus diripui, et miseros homines quos ipse invaserat, de ejus servitute liberavi. Non est igitur ipse [Col. 0179C] mecum, neque congregat mecum, neque daemones ejicit mecum, non sanat homines, ut ego, non liberat, ut ego, non congregat oves neque ad vitae pascua ducit, sicut ego. Quid igitur facit? Vis audire quid? Spargit, dissipat, occidit, et quoscunque potest ad mortem et aeternam damnationem secum trahit. Hoc est enim quod dicit: Qui non est mecum contra me est; et qui non congregat mecum spargit. Ideo dico vobis: Omne peccatum et blasphemia remittetur hominibus; spiritus autem blasphemiae non remittetur. Blasphemastis, inquit, et contra veritatem locuti estis, quoniam quod in Spiritu Dei facio, in Beelzebub me facere dicitis. Agite igitur poenitentiam, si vultis, ut hoc peccatum et haec blasphemia remittatur vobis. Omne enim peccatum, omnisque [Col. 0179D] blasphemia remittetur hominibus, si se peccasse cognoverint, et poenitentiam egerint: Spiritus autem blasphemiae non remittetur hominibus. Illa enim blasphemia non dimittetur, quae superbiae spiritu inflata, vivificata, et roborata, ad poenitentiam non [Col. 0180A] inclinatur et humiliatur. Est autem blasphemia, dicere aliquid adversus Deum. Si igitur blasphemasti, moriatur in te blasphemia: moritur autem si spiritum amittit: spiritum utique superbiae, qui te humiliare et ad poenitentiam redire non patitur. Nunquam enim dimittitur peccatum, quandiu hoc spiritu vivificatur. Et quicunque dixerit verbum contra Filium hominis remittetur ei. Qui autem dixerit contra Spiritum sanctum, non remittetur ei, neque in hoc saeculo neque in futuro. Christus enim Dominus noster et Filius Dei est et Filius hominis: Pharisaei autem contra eum verbum loquebantur dicentes: Hic non ejicit daemones nisi in Beelzebub principe daemoniorum. Tale est igitur ac si diceret: Si contra Filium hominis loquimini, et me, secundum hoc [Col. 0180B] quod homo sum et Filius hominis, hanc non habere potestatem ut daemonia possim ejicere, creditis, remittetur vobis [(319) 1Kb] . Si autem secundum hoc quod Deus sum, et in virtute Spiritus sancti, daemonia ejicere et alia omnia quaecunque volo me facero posse, non creditis, et in hac infidelitate perseveratis, non dimittetur vobis, neque in hoc saeculo neque in futuro. Multa enim peccata igne purgatorio post hanc vitam solvuntur et remittuntur. Minora igitur peccata facile solvuntur, majora vero, nisi digna poenitentia, non remittuntur. Digna vero poenitentia non tantum carnis maceratione vel temporis longitudine, quantum cordis contritione compensatur. Sequitur: Aut facite arborem bonam et fructum ejus bonum: aut facite arborem malam et fructum ejus [Col. 0180C] malum; si quidem ex fructu arbor cognoscetur. Hoc autem exponit: Progenies viperarum, quomodo potestis bona loqui, cum sitis mali? Ex abundantia enim cordis os loquitur. Quia, inquit, mali et iniqui estis, non 65 est mirum si male loquimini. Ex sordido fonte sordidae aquae emanant. Fetor oris manifestat stercora cordis: quod enim in corde abundat, ore revelatur. Et hoc merito; qualis enim arbor, talis et fructus; si quidem ex fructu cognoscitur arbor. Dignum est igitur ut male loquamini, ne bonae arbores esse videamini. Bonus homo de bono thesauro profert bona; et malus homo de malo thesauro profert mala. Thesaurus hominis, est cor ejus: ibi enim et bona et mala reposita sunt: inde honestatis et turpitudinis, inde benedictionis et maledictionis verba prorumpunt. [Col. 0180D] Mali igitur Pharisaei de malo thesauro cordis sui mala proferentes, de Christo Domino nostro dicebant, quia in Beelzebub ejicit daemonia. Omnia enim haec verba huic uni sermoni respondent. Quare autem progenies viperarum dicantur, [Col. 0181A] ibi superius exposuimus, ubi a beato quoque Joanne »viperarum progenies« vocantur. Dico autem vobis quoniam omne verbum otiosum quod locuti fuerint homines, reddent rationem de eo in die judicii. Videte ergo quid de hac tanta blasphemia respondeatis, quam in Spiritum sanctum ore impio locuti estis [(320) 1Kb] . Est autem verbum otiosum, quod vel ratione caret vel utilitate. Rationem utique reddent de eo, nisi poenitentiam egerint pro eo; nullum est peccatum quod poenitentia deleri non possit. Ex verbis enim tuis justificaberis, et ex verbis tuis condemnaberis. Sic enim homo ex bonis verbis justificatur, et ex malis condemnatur; sicut ex bona operatione justificatur, et ex mala condemnatur. Scriptum est enim, »quia mors et vita in manu linguae (Prov. [Col. 0181B] XVIII, 21).« Et Psalmista: »Dixi: Custodiam vias meas; ut non delinquam in lingua mea (Psal. XXXVIII, 2).« Utrumque ergo caveatur, quia in utroque peccatur.

XLVIII. Tunc responderunt ei quidam de Scribis et Pharisaeis, dicentes: Magister, volumus a te signum videre [(321) 1Kb] .Quanta est superbia Scribarum et Pharisaeorum, quanta est stultitia et infidelitas eorum! Non rogant, non humiliter postulant, sed inflato stomacho et erecta cervice dicunt: Volumus a te signum videre. Signa videre volunt, credere autem nolunt. Sed quare signa quaerunt, qui jam tot signa viderunt? [(322) 1Kb] Nunquid enim signa non sunt, quod mortui resurgunt, quod caeci illuminantur, leprosi mundantur, paralytici curantur, et daemones ejiciuntur? Omnia enim haec signa sunt. Unde et puerum [Col. 0181C] centurionis sanaturus Dominus, ait: »Nisi signa et prodigia videritis non creditis (Joan. IV, 48).« Qui respondens ait illis: Generatio mala et adultera signum quaerit; et signum non dabitur ei nisi signum Jonae prophetae. Dum enim signa Pharisaei videre volunt, audiunt non immerito quod audire nolunt: generatio mala et adultera, quae toties idolis est fornicata, et deos gentium est secuta, signum quaerit. Judaei enim signa petunt, et Graeci sapientiam quaerunt. Et signum non dabitur ei, nisi signum Jonae prophetae. Magnum est enim signum Jonae prophetae, in quo Christi mors, sepultura et resurrectio [Col. 0182A] [(323) 1Kb] , in quo Judaeorum perditio et laus gentium significatur. Sicut enim fuit Jonas in ventre ceti tribus diebus et tribus noctibus, ita erit Filius hominis in corde terrae tribus diebus, et tribus noctibus. Quis enim scire posset, quomodo in ventre ceti tribus diebus et tribus noctibus Jonas fuisset, nisi hanc similitudinem Dominus dedisset? Si enim Jonas ita fuit in ventre ceti, sicut Christus in corde terrae tribus diebus et tribus noctibus, manifestum est quod unum diem integrum ibi complevit, et alterius die: finem, alteriusque principium. Tantum enim fuit Christus in corde terrae. Sed quid est in corde terrae, nisi in sepulcro? [(324) 1Kb] Christi namque sepulcrum, quia de lapide est, non immerito cordi assimilatur. Sic est enim lapis in terra, quasi cor in corpore. [Col. 0182B] Quia igitur tribus diebus et tribus noctibus secundum humanitatem Salvator noster in sepulcro jacuit, merito tantumdem in corde terrae fuisse dicitur. Sexta namque feria Christi corpus in sepulcrum positum est. Fuit igitur sexta feria in sepulcro; die vero Dominico de sepulcro resurrexit: erat itaque in sepulcro. Manifestum est ergo quia tribus diebus fuit in corde terrae; siquidem prima et sexta feria et toto Sabbato fuit in sepulcro. Nemo enim dicit oculum non esse in corpore, quia non est in toto corpore. Nemo igitur dicat Christum tribus diebus in sepulcro non fuisse, quia totis ex integro 66 tribus diebus ibi non fuit [(325) 1Kb] . Nam neque totus Christus hoc spatio temporis ibi fuit, tamen Christus ibi fuit, quia ejus caro ibi fuit. Videamus modo qualiter [Col. 0182C] etiam tribus noctibus ibi fuerit. Fuit enim Christi corpus in sepulcro tota illa nocte quae sequitur sextam feriam, et tota illa quae sequitur sabbatum: de tertia vero nihil habemus. Quaeramus igitur eam, si forte invenire valeamus. Nam etsi eam invenire non possem, tres tamen fuisse non dubitarem, quia tres eas esse Veritas dixit, quae utique mentiri non potuit. Ego enim hanc tertiam noctem non dimensione temporis dici puto, sed quadam noctis similitudine. Sic enim caecos quia in tenebris sunt semper in nocte esse dicimus. Sic et de civitate sancta Jerusalem dicitur, quia »nox non erit in ea,« quoniam [Col. 0183A] tenebrae non erunt ibi. Non solum igitur temporis et horarum dimensionem, sed etiam tenebras noctem vocamus [(326) 1Kb] . Unde et in Genesi dicitur: Quia vocavit Deus lucem, diem; et tenebras, noctem (cap. I, 5). Hanc igitur tertiam noctem et ipsam continuam habuit Jonas in ventre ceti, quia, quandiu ibi fuit, semper in tenebris fuit. Huic autem illas duas addamus quae non similitudine sed proprie noctes dicuntur, et erunt tres. Tribus igitur noctibus fuit Jonas in ventre ceti, una quidem quantum ad se, qui nihil diei ibi sentiebat, duabus vero quantum ad coeli volubilitatem: sicut e contra quantum ad se, nulla die fuit ibi, quantum vero ad coeli volubilitatem, tribus diebus ibi fuit. Similiter autem et de Christo intelligatur; quantum enim ad se, Christi corpus una [Col. 0183B] nocte in sepulcro fuit, quia usque ad diem Dominicum in tenebris et in morte jacuit, in quo redeunte anima et recepto lumine, a mortuis resurrexit. Fuit autem ibi et aliis duabus noctibus secundum temporis spatium et dimensionem, quae simul junctae tres noctes faciunt. Sequitur: Viri Ninivitae surgent in judicio cum generatione ista, et condemnabunt eam, quia poenitentiam egerunt in praedicatione Jonae; et ecce plus quam Jonas hic. Bene quidem dicit cum generatione ista, quia sicut Apostolus ait: »Omnes quidem resurgemus, sed non omnes immutabimur (I Cor. XV, 51).« Omnes enim, sive boni sive mali, astabimus ante tribunal Christi: condemnabunt autem Ninivitae Judaeos, quia eorum exemplo damnabuntur, quoniam non egerunt poenitentiam in praedicatione [Col. 0183C] Christi, sicut illi in praedicatione Jonae; qui non solum minor, verum etiam servus est Christi. Similiter autem et Regina Austri surget in judicio cum generatione ista, et condemnabit eam, quia venit a finibus terrae audire sapientiam Salomonis: et ecce plus quam Salomon hic. Regina Austri Ecclesiam gentium significat, quae ex omnibus mundi partibus Christi fidem et sapientiam audire et recipere venit.

XLIX. Cum immundus spiritus exierit ab homine, ambulat per loca arida, quaerens requiem et non invenit.Tunc dicit: Revertar in domum meam unde exivi. Et veniens invenit eam vacantem, scopis mundatam, et ornatam. Tunc vadit, et assumit septem alios spiritus [Col. 0184A] secum nequiores se, et ingressi habitant ibi; et fiunt novissima hominis illius pejora prioribus. Sic erit generationi huic pessimae. Hanc autem similitudinem ideo Dominus dedit, ut Judaeorum generationem [(327) 1Kb] malam et adulteram, propter duritiam suam et cor impoenitens, non solum a Ninivitis, verum etiam ab aliis gentibus merito damnandam esse ostenderet: quoniam haec impia generatio poenitere nescit, sed quotidie se ipsa deterior fit, cujus novissima, pejora prioribus fient. Hoc enim ipsi significabant cum de Salvatore nostro dicerent: »Sanguis ejus super nos et super filios nostros (Matth. XXVII, 25).« Sic igitur erit generationi huic pessimae, sicut illi homini qui ab immundo spiritu possidetur. Cum enim immundus spiritus exierit ab homine, ambulat [Col. 0184B] per loca arida quaerens requiem et non invenit. Facile enim malignus spiritus et intrat in hominem et exit ab homine: quoties enim homo vel cogitatione, vel operatione nefandum aliquod agit, diabolus adest; si vero ex corde poenitere incipiat, diabolus exit. Exiens autem ambulat per loca arida et inaquosa, eos videlicet tentando qui malitiae et voluptatis 67 humorem non habent; in quibus requiem non invenit, quoniam fluxa et humida quaerit. Unde et de eo dicitur, »sub umbra dormit in secreto calami, et in locis humentibus [(328) 1Kb] ,« quibus loca genitalia significantur [(329) 1Kb] . Tunc dicit: Revertar in domum meam unde exivi. Quia enim in bonis requiem habere non potest, ad malos redit. Tentare namque bonos diabolus potest, requiem autem [Col. 0184C] in eis habere non potest; quoniam nunc eorum orationibus, nunc eorum fletibus, nunc eorum eleemosynis, aliisque similibus sollicitatur, movetur, et pellitur. Veniens autem in domum suam, invenit eam vacantem. Vacantem quidem, quia non invenit ibi charitatem, nec fidem rectam, nec humilitatem, nec patientiam, nec justitiam, nec misericordiam, nec caetera quibus sanctorum animae muniuntur [(330) 1Kb] . Qualem igitur eam invenit? scopis mundatam et ornatam: talem eam invenit qualem invenire desiderat. Invenit enim eam malis scopis mundatam, et malis ornamentis ornatam: malae scopae quae virtutes pellunt, et vitia relinquunt, malae scopae quae pavimenta dissipant, et pulverem non ejiciunt. [Col. 0185A] Luxuria vero, fornicatio, voluptas, superbia, avaritia, discordia, omnisque immunditia ornamenta diaboli sunt: his autem ornamentis invenit eam ornatam. »Tunc igitur vadit et assumit septem alios spiritus secum nequiores se, et ingressi habitant ibi.« Non sufficit ei ut solus talem domum possideat; socios quaerit: spatiosus est locus; multis indiget habitatoribus. Sed qui sunt isti septem spiritus? quare etiam septem? quare nequiores? Quia enim septem sunt gratiae Spiritus sancti, quibus omnis anima ad fidem convertitur, et conversa defenditur: ideo iniquus iste septem spiritus illi contrarios secum assumpsit, quibus adversum eas domum suam tueatur. Opponens videlicet spiritum stultitiae contra spiritum sapientiae, et contra spiritum [Col. 0185B] intellectus spiritum vertiginis et insaniae: contra spiritum consilii spiritum temeritatis: contra spiritum fortitudinis spiritum inconstantiae et timoris: contra spiritum scientiae spiritum inscientiae: contra spiritum pietatis spiritum impietatis: contra spiritum timoris Domini spiritum contemptus et odii. Infelix illa anima in qua isti spiritus regnant, et cui isti dominantur. Isti enim quodammodo nequiores illo sunt qui eos conduxit; quoniam isti in hac vita animam corrumpunt, ille vero post hanc vitam animam cruciat; ille tentat, isti occidunt; ille januas aperit, isti intromissi cuncta perdunt et dissipant. Ille hominem tentare et vexare potest, animam vero nisi per istos occidere non potest, Sic igitur isti sunt nequiores illo, quia plus [Col. 0185C] nocent isti quam ille. Ille enim consiliando et tentando est nequior, isti agendo et corrumpendo sunt nequiores: illi Apostolus hominem tradidit »in interitum carnis (I Cor. V, 5):« de istis vero dicit: »Non regnet peccatum in vestra mortali carne (Rom. VI, 12).« Non est igitur mirum si fiunt novissima hominis illius pejora prioribus; cum prius uno, et postea septem prematur daemonibus.

L. Adhuc eo loquente ad turbas, ecce mater ejus et fratres stabant foris, quaerentes loqui ei.Fratres enim ejus, beatae Mariae nepotes dicit [(331) 1Kb] , Jacobum scilicet et Joseph, et Judam et Simonem: mos est enim divinae Scripturae quoscunque propinquos, fratres vocare. Dicit autem ei quidam: Ecce mater tua et fratres tui foris stant quaerentes te. [Col. 0185D] At ipse respondens dicenti sibi ait: Quae est mater mea, et qui sunt fratres mei? Et extendens manum in discipulos suos dixit: Ecce mater mea et fratres mei: quicunque enim fecerit voluntatem Patris mei qui in coelis est, ipse meus frater et soror [Col. 0186A] et mater est. Cum extraneis loquitur Jesus mater ejus et fratres foris stant: isti cum eo in domo sedent, illi eum foris exspectant. Non vocat hoc a mysterio; alicujus rei significatio est; usque hodie namque videmus Jesum cum extraneis loqui. Cum extraneis enim loquitur Jesus, quando Gentium populo hoc Evangelium legitur: mater autem ejus Synagoga et frater ejus Judaei foris stant [(332) 1Kb] . Foris quidem quia in Ecclesia non sunt; exspectant eum tamen, et cum eo loqui desiderant: ut enim Apostolus ait: »Zelum Dei habent, sed non secundum scientiam (Rom. X, 2).« Verumtamen non loquentur cum eo, neque videbunt eum, nisi ipsius domum intraverint, et in Ecclesia baptizati fuerint. Nullum autem sibi Dominus alium dicit esse [Col. 0186B] propinquum, nisi eos qui Patris ejus voluntatem faciunt. Eos autem et matrem et fratres vocat, quoniam quasi matrem et fratres eos diligit. Et his quidem verbis apertissime monstratur quod carnali amori spiritualis amor praeferri debet. Eo enim amore et fratres, omnesque propinquos 68 nostros diligere debemus, quo matrem et fratres suos Christus dilexit. Diligebat enim eos, non quia magis secundum carnem propinqui erant, sed quia Patris ejus voluntatem magis faciebant. Ille igitur est Christo propinquior, qui melior.

LI. [CAP. XIII.] In illo die exiens Jesus de domo, sedebat secus mare: et congregatae sunt ad eum turbae multae, ita ut in naviculam ascendens sederet; et omnis turba stabat in littore. In illo, inquit, die, [Col. 0186C] quo mater ejus et fratres foris stabant, exiens Jesus de domo, sedebat secus mare. Longus est iste dies; nondum enim finitus est, quoniam adhuc mater ejus et fratres foris stant. Quotidie autem Jesus de domo exit, ut ab his qui extra sunt videatur, audiatur, et cognoscatur: extra enim sunt quicunque baptizati non sunt. [(333) 1Kb] Sedet autem Dominus secus mare, id est juxta baptismatis aquas: ibi multae turbae congregantur ad eum; multi enim et innumerabiles quotidie ad baptismum conveniunt. Sed ubi sedet? In navicula: haec enim navicula unusquisque sacerdos et episcopus intelligitur. Per hos enim modo loquitur, per hos baptizat, et turbas docet. Ab his extra domum fertur: ab his, ignotis ex extraneis revelatur. Omnis autem turba stat in [Col. 0186D] littore. Tandiu enim omnis turba in littore stat, donec audita praedicatione in Christum credat, ad mare descendat, et aquis baptismi lavata resurgat.

LII. Et locutus est eis multa in parabolis dicens: Ecce exiit qui seminat seminare semen suum: et dum seminat, quaedam ceciderunt secus viam;et venerunt volucres et comederunt ea. Alia autem ceciderunt in petrosa ubi non habebant terram multam, et continuo exorta sunt, quia non habebant altitudinem terrae: sole autem orto aestuaverunt, et quia non habebant radicem, aruerunt. Alia autem ceciderunt in spinas, et creverunt spinae, et suffocaverunt ea. Alia autem ceciderunt in terram bonam, et dabant fructum, aliud centesimum, aliud sexagesimum, aliud tricesimum. Qui habet aures audiendi audiat. Totam parabolam posuimus; quam, quia Dominus ipse eam edidit, exposuit, ejus expositionem audiamus, neque aliam, quod utique non licet, in ea quaeramus. Et accedentes discipuli dixerunt ei: Quare in parabolis loqueris? Qui respondens ait illis: Quia vobis datum est nosse mysterium regni coelorum, illis autem [Col. 0187B] non est datum. Vobis, inquit, qui creditis, vobis qui fidem habetis, vobis qui veritatem diligitis, vobis, qui non carnalia sed spiritualia quaeritis, vobis datum est nosse mysterium regni coelorum: illis autem non est datum. Quare? Quia non credunt; quia spiritualia non quaerunt: scriptum est enim: »Nisi credideritis non intelligetis. Qui enim habet dabitur ei, et abundabit; qui autem non habet, et quod habet auferetur ab eo.« Qui enim habet fidem sicut vos habetis, ei dabitur et nosse mysterium regni coelorum, et abundabit in scientia et omni bono. Qui autem fidem non habet, etiam id quod habet auferetur ab eo; quatenus infelix et nudus de hoc mundo exiens, nihil ei remaneat, nisi peccatum [Col. 0187C] et poena peccati [(334) 1Kb] . Ideo in parabolis loquor eis, quia videntes non vident, et audientes non audiunt, neque intelligunt. Merito enim in parabolis eis loquitur Dominus, qui videntes exterius virtutes et miracula quae ipse operatur, non vident tamen oculis cordis, neque credunt ipsum esse Christum. Unde ipse ait: »Si opera non fecissem in eis, quae nemo alius fecit, peccatum non haberent (Joan. XV, 24).« Et audientes verba vitae et salutis quae illis annuntiat, non audiunt tamen auribus cordis, neque intelligunt, ut poenitentes convertantur, et sanentur: non enim habent aures audiendi. Hoc autem fit, ut adimpleatur in eis prophetia Isaiae dicens: Auditu audietis, et non intelligetis; et videntes videbitis et non videbitis (Isai. VI, 9). Audiunt enim et [Col. 0187D] non intelligunt; vident et non vident, sicut modo exposuimus. Incrassatum est enim cor populi hujus, et auribus graviter audierunt, et oculos suos clauserunt, ne quando videant oculis, et auribus audiant, et convertantur, et sanem eos. Mala crassitudo, qua scientia tollitur, et stultitia nutritur. De hac enim crassitudine Psalmista ait: »Prodiit quasi ex adipe iniquitas eorum (Psal. LXVII, 7).« Ideo et Moyses omnem illam pinguedinem quae operit vitalia, adolere et incendere jubet. Graviter autem illi audiunt, quibus quia non credunt, grave et difficile [Col. 0188A] videtur esse quod audiunt. Graviter enim audiebant illi qui dicebant: »Durus est hic sermo, et quis potest eum audire?« (Joan. VI, 61.) Oculos vero claudunt, qui ad cognoscendam veritatem mentis oculos aperire nolunt. Unde fit ut non convertantur, neque sanentur, ideoque in peccatis suis morientur. Vestri autem beati oculi quia vident, et aures vestrae quia audiunt. Si enim de corporeis oculis et auribus hoc intelligatur, soli caeci et surdi miseri sunt, et non solum homines, verum etiam jumenta et alia animalia beata erunt. Hoc 69 igitur dicens [(335) 1Kb] , mentis oculos auresque requirit. Amen quippe dico vobis: Multi prophetae et justi voluerunt videre quae videtis, et non viderunt, et audire quae auditis, et non audierunt. His autem verbis ostendit quod prophetae et justi homines suum adventum [Col. 0188B] exspectabant, et ejus verba audire et opera videre desiderabant. Quae quamvis spiritualiter vidissent et intellexissent, hoc autem gaudii et beatitudinis solis apostolis et aliis fidelibus qui tunc temporis erant datum est, ut Christi colloquio corporaliter fruerentur. Unde et justus ille Simeon videns eum magno repletus gaudio dixit: »Nunc dimittis, servum tuum Domine, secundum verbum tuum in pace, quia viderunt oculi mei salutare tuum (Luc. II, 29).« Vos ergo audite parabolam seminantis: omnis qui audit verbum regni et non intelligit, venit malus et rapit quod seminatum est in corde ejus: hic est qui secus viam seminatus est. Qui autem super petrosa seminatus est, hic est [Col. 0188C] qui verbum audit, et continuo cum gaudio accipit illud: non habet autem in se radicem, sed est temporalis: facta autem tribulatione et persecutione propter verbum, continuo scandalizatur. Qui autem seminatus est in spinis, hic est qui verbum audit, et sollicitudo saeculi istius et fallacia divitiarum suffocat verbum, et sine fructu efficitur. Qui ergo in terram bonam seminatus est, hic est qui audit verbum et intelligit, et fructum affert: et facit aliud quidem centesimum, aliud autem sexagesimum, aliud vero tricesimum. Haec autem expositio brevis valde et plana est: quae fortasse sine arte, et confusa, a grammaticis esse putabitur; quoniam et semen, et ipsum hominem in quem seminatur ita permiscet, ut nunc semen, nunc ipsum hominem [Col. 0188D] seminatum dicat. In quo etiam apparet evangelistas non tantum artis grammaticae regulis, quantum sententiis veritatis simplici sermone deservisse. Quamvis Deus unus idemque seminator sit et hominum et verbi: prius enim omnipotens Deus seminavit homines, deinde vero Evangelii verba seminavit in homines. Ille enim homo secus viam seminatus est, qui verbum audiens non intelligit, id est intelligere contemnit. Sed quid mirum, si hi tales verba Dei intelligere et facere contemnunt, qui juxta viam perditionis et mortis sedentes, malignis [Col. 0189A] spiritibus serviunt et opediunt? Verbum igitur quod seminatur in eos, facile a diabolo rapitur, et a vitiis solito itinere inde transeuntibus conculcatur. Ille autem homo super petrosa est seminatus, qui facile perit, et adeo separatur, quoniam fidei et charitatis radicibus non firmatur. Semen ergo quod in eum cadit et cito nascitur et cito siccatur, quoniam non habet fidei et virtutum humorem quo nutriatur. Ille vero homo inter spinas seminatus est, cui divitiae et voluptates dominantur [(336) 1Kb] : semen itaque quod in eum seminatur, sine fructu efficitur, quoniam ipsis divitiis et voluptatibus suffocatur. Haec enim non corporis, sed animae spinae sunt, quia, etsi ad tempus carnem oblectant, animam tamen in aeternum pungunt et cruciant. In eo [Col. 0189B] quoque divites et voluptuosi inter spinas jacere videntur, quod cura et sollicitudine semper premuntur et punguntur. At vero ille homo in bonam terram seminatus est, qui fide, scientia, et bona operatione semper fructificat: semen igitur quod in eum cadit affert fructum et centesimum, et sexagesimum, et tricesimum. Hoc autem Evangelista non exposuit: nobis igitur exponendum reliquit. Quidam enim centesimum fructum virginibus; sexagesimum autem continentibus; tricesimum vero bonis conjugatis attribuunt [(337) 1Kb] . Bonum est itaque conjugium; sed melior continentia, optima vero virginitas. Ferunt autem et illi fructum centesimum, qui, contemptis omnibus quae mundi sunt, soli divinae contemplationi vacant. Sexagesimum vero qui, [Col. 0189C] praedicando et baptizando, Domino serviunt. Tricesimum autem qui, audiendo et credendo fidei, obediunt. Magnus igitur fructus est obedire et credere, major autem praedicare et baptizare, maximus vero coelesti contemplationi vacare [(338) 1Kb] . Quoniam autem omnes homines in hujus mundi amplissimum agrum venientes, vitiis et malignis spiritibus, carnis quoque voluptatibus, cunctisque concupiscentiis tentandi traduntur, non immerito et secus viam, et super petrosa, et inter spinas seminari dicuntur. Terra enim bona est, sed aliunde corrupta, bonitatis nomen amisit. In eis igitur proprium nomen servat, in quibus vitiis et corruptioni non servit. Illa itaque terra fert fructum bonum, quae bona persistit [Col. 0189D] in bono: quae autem a bonitate recedit, aut secus viam jacet, et 70 a transeuntibus calcatur, aut petrosa est, et humorem non habet, aut spinosa, et voluptatum aculeis horrescit.

LIII. Aliam parabolam proposuit illis dicens [(339) 1Kb] : Simile factum est regnum coelorum homini qui seminavit bonum semen in agro suo.Cum autem dormirent homines, venit inimicus ejus et super seminavit zizania in medio tritici, et abiit. Cum autem herbam [(340) 1Kb] et fructum fecisset, tunc apparuerunt et zizania. Accedentes autem servi patrisfamilias dixerunt ei: Domine, nonne bonum semen seminasti in agro tuo? Unde ergo habet zizania? Et ait illis: Inimicus homo hoc fecit. Servi autem dixerunt ei: Vis, imus, et colligimus ea? Et ait: Non, ne forte colligentes zizania, eradicetis simul cum eis et triticum. Sinite autem utraque crescere usque ad messem, et in tempore messis dicam messoribus: Colligite prius zizania; et alligate ea fasciculis ad comburendum, [Col. 0190B] triticum autem congregate in horreum meum. Tunc dimissis turbis venit in domum, et accesserunt ad eum discipuli ejus, dicentes: Edissere nobis parabolam zizaniorum agri. Qui respondens ait: Qui seminat bonum semen, est Filius hominis: ager autem, est mundus: bonum vero semen, hi sunt filii regni zizania autem, filii sunt nequam: inimicus autem qui seminavit ea, est diabolus: messis vero, consummatio saeculi est: messores autem, angeli sunt. Sicut ergo colliguntur zizania et comburuntur, sic erit in consummatione saeculi. Mittet Filius hominis angelos suos et colligent de regno ejus omnia scandala, et eos qui faciunt iniquitatem, et mittent eos in caminum ignis: ibi erit fletus et stridor dentium. Tunc justi fulgebunt, sicut sol, in regno Patris eorum: qui [Col. 0190C] habet aures audiendi audiat. Et ego quidem aliud his superaddere timeo, ne, dum lucem illuminare velim, potius obscurem. Illud autem valde considerandum est quod Dominus ante messionis tempus, zizania a tritico separare interdicit, ne forte simul cum eis et triticum eradicetur. Ibi enim tolerandi sunt mali, ubi si commoveantur, in magnum periculum veniunt boni. Ubi enim fides non perit, melius est eorum vitiosos mores et actus tolerare, quam eos irritando, Ecclesiae pacem et quietem solvere. Admoneantur igitur, non expellantur; sunt enim qui facilius monitis vincantur quam minis. Illa igitur zizania maneant inter triticum, quae sine tritici eradicatione evelli non possunt. In omnibus [Col. 0190D] enim est habenda discretio, neque omnes uno modo habere oportet [(341) 1Kb] .

LIV. Aliam parabolam proposuit eis, dicens: Simile est regnum coelorum grano sinapis, quod accipiens homo seminavit in agro suo;quod minimum quidem est omnibus seminibus. Cum autem creverit, majus est omnibus oleribus, et fit arbor; ita ut volucres coeli veniant, et habitent in ramis ejus. Talis enim a principio fuit Ecclesia, quae nunc regnum coelorum appellatur, ad compartionem aliorum regnorum; quale est granum sinapis ad similitudinem aliorum granorum. Minimum est enim cunctis seminibus, quae frequenti usu seminari solent ab hominibus; crescens autem fit caeteris oleribus majus, quod ipso visu probari potest. Similiter autem et Ecclesia [(342) 1Kb] ab uno vel a paucis incipiens, in infinitam crevit multitudinem. Unde et per Psalmistam Dominus ait: »Annuntiavi et locutus sum, multiplicati sunt super numerum (Psal. XXXIX, 6).« Itemque: »Mihi [Col. 0191B] autem nimis honorificati sunt amici tui, Deus, nimis confortatus est principatus eorum: dinumerabo eos, et super arenam multiplicabuntur (Psal. CXXXVIII, 17).«

LV. Aliam parabolam locutus est eis: Simile est regnum coelorum fermento, quod acceptum mulier abscondit in farinae satis tribus, donec fermentatum est totum.Haec autem parabola eadem est quae superior. Sicut enim minimum granum sinapis in arborem crescit, ita et modicum fermenti magnam farinae massam vivificat et crescere facit. Fermentum enim hoc loco non corruptionem, sed vivificationem operatur; regnum vero coelorum, Ecclesia est [(343) 1Kb] : mulier autem, Dei sapientia: tria vero sata farinae, tres mundi partes, Asia scilicet, Africa et Europa. Mulier igitur, id est Dei sapientia accepit [Col. 0191C] fermentum, id est primitivam Ecclesiam, et abscondit in farinae satis tribus, dicens discipulis suis: »Ite in universum mundum, praedicate Evangelium omni creaturae (Marc. XVI, 15).« Ex his enim totum pene mundum jam fermentatum et vivificatum in Ecclesiae corpus crevisse videmus. »Haec omnia locutus est Jesus in parabolis ad turbas, et sine parabolis non loquebatur eis: ut adimpleretur quod dictum erat per Prophetam dicentem: »Aperiam in parabolis os meum: eructabo abscondita a constitutione mundi (Ps. LXXVII, 2).« Est autem parabola similitudo, in qua aliud dicitur, et aliud rationabiliter intelligitur.

71 LVI. Simile est regnum coelorum thesauro abscondito in agro, quem qui invenit homo abscondit, et prae gaudio illius vadit, et vendit universa quae habet, et emit agrum illum [(344) 1Kb] .Regnum coelorum hoc in loco coelestem patriam dicit [(345) 1Kb] : quae merito thesauro in agro abscondito comparatur, quoniam ejus [Col. 0192A] divitiae nondum omnibus manifestae apparent. Invenitur tamen etsi non ad plenum; quoniam sanctorum doctrina, et praedicatione, qualis quantusve sit magna ex parte declaratur. Hunc enim thesaurum, Christo Domino praedicante, sancti apostoli invenerunt, et prae gaudio illius venditis omnibus, eum emerunt. »Si vis, inquit Dominus, perfectus esse, vade, vende omnia quae habes, et da pauperibus, et sequere me, et habebis thesaurum in coelo (Mat. XIX, 21).« Sic igitur ager iste cum suo thesauro perfectissime emitur: hunc autem thesaurum ille abscondit, qui cognito qualis sit, corde retinet, mente diligit, ejusque nullo modo obliviscitur: illud enim abscondimus, quod charum habemus, et amittere timemus.

LVII.Iterum simile est regnum coelorum homini negotiatori quaerenti bonas margaritas:inventa autem una pretiosa margarita, abiit, et vendidit universa quae habuit, et emit eam. Haec autem similitudo, et ea quae superius dicta est, pene idem significant [(346) 1Kb] , praeter hoc quod regnum coelorum non coelestis patria sicut ibi, sed sancta Ecclesia intelligitur: quod vero ibi thesaurus dicitur, hic margarita vocatur. Simile est igitur regnum coelorum, id est sancta Ecclesia, homini negotiatori, quoniam sicut ille unius margaritae desiderio omnia vendidit, et eam emit; ita et ista pro amore patriae coelestis et aeternae felicitatis, non solum ea quae habuit vendidit, verum etiam se ipsam servituti subjugavit, ut eam emere et possidere valeat. Callidus enim negotiator est qui ex [Col. 0192C] his quae diu possidere non potest, tale aliquid emit quod nunquam amittere timeat, et in quo universa possideat.

LVIII. Iterum simile est regnum coelorum sagenae missae in mare, et ex omni genere piscium congreganti.Quam, cum impleta esset, educentes, et secus littus sedentes, elegerunt bonos in vasa, malos autem foras miserunt. Merito enim regnum coelorum, id est sancta Ecclesia, sagenae [(347) 1Kb] simile dicitur: quia et piscatoribus commissa est; et in aquis baptismatis quotidie innumerabiles pisces concludit et capit: de quibus ipse Dominus suis discipulis ait: »Venite post me, et faciam vos fieri piscatores hominum (Matth. IV, 19).« Hanc autem sagenam tunc in [Col. 0192D] mare Dominus misit, quando eisdem discipulis praecepit, dicens: »Ite, docete omnes gentes, baptizantes eos in nomine Patris et Filii et Spiritus sancti [(348) 1Kb] .« Mare enim vocetur mundus iste: de quo Psalmista: »Hoc mare, inquit, magnum et spatiosum; illic reptilia [Col. 0193A] quorum non est numerus (Psal. CIII, 25).« Congregavit autem haec sagena ex omni genere piscium, quoniam sancta Ecclesia ad fidem vocavit, et in sinu suo collegit ex omni genere hominum. Ibi enim simul sunt Judaei et Graeci, Latini et barbari, divites et pauperes, sapientes et insipientes, frumentum et zizania, granum et palea, justi simul et peccatores. Nondum autem impleta est; adhuc pisces ingrediuntur, adhuc homines baptizantur: implebitur vero, quando plenitudo gentium in eam introierit, et quando Israel salvus fiet. Tunc igitur eam educentes, et secus littus sedentes, bonos pisces eligent, malos autem foras projicient. Littus namque maris, finis est saeculi: hoc autem ipse Dominus exponens, ait: Sic erit in consummatione saeculi: exibunt angeli et separabunt [Col. 0193B] malos de medio justorum, et mittent eos in caminum ignis; ibi erit fletus et stridor dentium. Caminus iste infernus est, in quo neque vermis moritur; neque ignis exstinguitur: in fletu vero et dentium stridore, doloris nimietatem et poenarum intolerantiam significat. Intellexistis haec omnia? Dicunt ei: Etiam. Ait illis: Ideo omnis scriba doctus in regno coelorum similis est homini patrifamilias, qui profert de thesauro suo nova et vetera. Ac si diceret: Illis in parabolis locutus sum, et non intellexerunt, vobis autem parabolas ipsas exposui et intellexistis. Et illis quidem quia adhuc veteres sunt, protuli vetera; vobis autem quia novi estis, et nova et vetera; illis prophetarum consuetudine; vobis doctoris et magistri more locutus sum. Sic igitur loquimini, sic [Col. 0193C] docete: hanc loquendi regulam tenete. Aliter enim in regno coelorum; aliter in conventu Scribarum et Pharisaeorum; aliter in Ecclesia; et aliter in Synagoga loqui oportet. 72 Ideo omnis scriba doctus in regno coelorum. Omnis Ecclesiae doctor et praedicator, si sapiens est, si doctus est, similis est homini patrifamilias, qui profert de thesauro suo, de divitiis pectoris sui, de scientia cordis sui nova et vetera. Synagogae Scribae, quia docti non sunt, proferunt vetera, Ecclesiae vero Scribae, quia docti sunt, et nova proferunt et vetera [(349) 1Kb] : illi solam litteram, isti et litteram sequuntur et spiritum: istis denique datum est nosse mysterium regni Dei, illis autem non est datum; ut videntes non videant, et audientes non [Col. 0193D] intelligant [(350) 1Kb] .

LIX. Et factum est, cum consummasset Jesus parabolas istas, transiit inde. Et veniens in patriam suam, docebat eos in Synagogis eorum, ita ut mirarentur, et dicerent: Unde huic sapientia haec et virtutes?[Col. 0194A] Patriam suam, civitatem dicit Nazareth, in qua mater ejus habitabat; in qua et ipse nutritus fuerat. Mirabantur vero omnes, qui eum audiebant, ejusque virtutes videbant recordantes quoniam inter eos conversatus, nec litteras didicisset, nec tale aliquid aliquando fecisset. Dicebant ergo: Unde huic sapientia haec et virtutes? Hoc enim dicunt, quia nesciunt eum esse Dei virtutem, et Dei sapientiam. Verumtamen non facile patet, unde sit sapientia sapientiae, et virtus virtuti. Nonne hic est fabri filius? Est utique filius fabri, sed non illius cujus vos putatis. Bonus faber Joseph, sed melior ille qui fabricatus est auroram et solem, cujus iste est filius [(351) 1Kb] . Nonne mater ejus dicitur Maria? Matrem quidem cognoscitis, sed Patrem ignoratis. Qui enim Filium [Col. 0194B] non cognoscit, neque Patrem cognoscit. Unde ipse ait: »Qui videt me, videt et Patrem (Joan. XIV, 9).« Sed neque matrem ejus bene cognoscitis, dum filium Joseph eum esse putatis; mater enim ejus, virgo est. Dicite ergo: Nonne mater ejus dicitur Virgo Maria? Sic enim nos eam vocamus: et fratres ejus Jacob et Joseph, et Simon et Judas, et sorores ejus nonne omnes apud nos sunt? Unde ergo huic omnia ista? Et scandalizabantur in eo. Fratres enim ejus atque sorores, nepotes matris ejus dicunt: Mos est enim divinae Scripturae fratrum vel sororum filios fratres vocare [(352) 1Kb] . Jesus autem dixit eis, non est propheta sine honore, nisi in patria sua et in domo sua. Ubique enim honoratur Christus, ubicunque virtutem et potentiam suam in signis et miraculis [Col. 0194C] revelare dignatus est; soli vero Judaei eum inhonorant, cum quibus ad tempus conversatus est. Et non fecit ibi virtutes multas, propter incredulitatem illorum. Unde et Marcus dicit: »Et non potuit ibi facere virtutes multas [(353) 1Kb] .« Quare non potuit? Quia noluit. Quare noluit? Propter incredulitatem illorum. Poterat enim Dominus, si voluisset, etiam incredulos sanare, sed in salute corporis animae sanitatem significabat. Anima enim, nisi per fidem, neque sanari neque salvari potest, quoniam ejus salutem in fide Deus constituit, dicens: »Qui crediderit et baptizatus fuerit, salvus erit. Qui vero non crediderit condemnabitur (Marc. XVI, 16).« Immutabilis enim Dominus ita quaedam constituit, ut jam omnino mutari [Col. 0194D] non possent.

LX.[CAP. XIV.] In illo tempore audivit Herodes tetrarcha famam Jesu, et ait pueris suis: Hic est Joannes Baptista; ipse surrexit a mortuis, et ideo virtutes operantur in eo [(354) 1Kb] Cujus opinionis beatus [Col. 0195A] Joannes Baptista fuerit, et quam sanctus ab omnibus habebatur, satis manifeste his verbis declaratur. Omnes enim, ut in alio Evangelio legitur, existimabant de Joanne, ne forte ipse esset Christus. Audiens igitur Herodes virtutes quas Dominus operabatur, neque credens aliquem alium esse praeter Joannem, qui talia facere potuisset, putabat eum resurrexisse a mortuis; unde et majoribus sumptis virtutibus ea operaretur. Hinc autem evangelista narrat qualiter virum sanctum Herodes impius interfecerit: Herodes enim tenuit Joannem, et alligavit eum, et posuit in carcerem, propter Herodiadem uxorem fratris sui. Dicebat enim illi Joannes: Non licet tibi habere eam; non enim licet fratri, sicut lex dicit, fratris sui uxorem accipere, nisi ad suscitandum semen fratris sui, [Col. 0195B] si tamen sine liberis defunctus fuerit. Iste autem non ad fratris semen suscitandum, sed ad libidinis voluptatem exercendam, Philippi fratris sui adhuc etiam viventis, ut dicitur, duxit uxorem. Quia igitur beatus Joannes hoc tantum scelus interdicebat, captus et ligatus, et in carcerem positus est. Volebat autem Herodes eum occidere, sed non audebat, tum quia sciebat eum esse virum sanctum et justum, tum etiam quia timebat populum, quoniam sicut prophetam eum habebant. Hac igitur causa, ejus mors aliquanto tempore dilata est: die autem natalis Herodis saltavit filia Herodiadis in medio, 73 et placuit Herodi. Quid enim placeat viro stolido et luxurioso, nisi vana gloria, comessatio, et muliebris saltatio; luxuriae videlicet fomenta et [Col. 0195C] instrumenta? In eo vero, quod puella non Herodis sed Herodiadis filia dicitur, Philippi filia fuisse monstratur [(355) 1Kb] . Hujus autem saltatio placuit Herodi, et nimium placuit: unde cum juramento pollicitus est ei dare quodcunque postulasset ab eo. Ebrietas enim, stultitiae et vanitati conjuncta in tantum hominem praecipitat, ut ea quae dicit non consideret. Quid enim si puella oculos suos Herodi postulasset? Nunquid eos eruisset et dedisset illi? Si enim non dedisset, poterat eum de perjurio appellare. Juraverat se illi esse daturum, nihilo excepto, quodcunque postulasset ab eo. Et plus quidem illa postulat quam oculos Herodis: non autem illa, sed mater ejus impia et adultera per illam; praemonita enim a matre sua, [Col. 0195D] Da mihi, inquit, in disco caput Joannis Baptistae. Merito enim scriptum est de muliere mala: »Non est malitia super malitia mulieris (Eccli. XXV).« Poterat enim regni medietatem habere si voluisset: sed hoc pro nihilo ducit: petit caput Joannis. Et contristatus est rex: propter jusjurandum autem [(356) 1Kb] et eos qui simul recumbebant, jussit dari. Poenituit eum jurasse, mentiri timet, vincit verecundia, facies hominnm erubescit, et justitiae obliviscitur. [Col. 0196A] Malum quidem est mendacium; sed pejus est homicidium. Multo melius fecit David, qui cum se Nabal occidere jurasset, victus tamen precibus Abigail, non eum occidit (I Reg. XXV). Ubi igitur sine majori peccato minus peccatum aliquis evadere non potest, faciat illud quod minus est, ne majus peccatum incurat [(357) 1Kb] . Si enim dixeris quod aliquem hominem innocentem hodie interficies; si eum occideris verum dicis; si non occideris mentiris: sed melius est eum non occidere et mentiri, quam occidere et verum dicere. Melius igitur fuerat Herodi de perjurio judicari, quam ut de tanto homicidio damnaretur. Misit igitur et decollavit eum in carcere; et allatum est caput ejus in disco, et datum est puellae; et puella attulit matri suae. O impietas! [Col. 0196B] o crudelitas! Justus decollatur, fit caput ejus pretium saltationis; in disco affertur, convivantibus apponitur: magnum quidem ferculum, sed ad videndum horribile. Et accedentes discipuli ejus tulerunt corpus ejus, et sepelierunt illud; et venientes nuntiaverunt Jesu [(358) 1Kb] . Quod cum audisset Jesus, secessit inde in navicula in locum desertum seorsum: Et cum audissent turbae, seculae sunt eum pedestres de civitatibus. Et exiens vidit turbam multam et misertus est eis; et curavit languidos eorum. Plana transcurrimus, ut in his quae difficiliora sunt immoremur

LXI. Vespere autem facto, accesserunt ad eum discipuli ejus, dicentes: Desertus est locus, et hora jam praeteriit: dimitte turbas, ut euntes in castella emant sibi escas.Jesus autem dixit eis: Non habent [Col. 0196C] necesse ire; date illis vos manducare. Vespere enim Dominus turbas reficit, quia novissima hora, et ultima aetate praedicare coepit. Unde Joannes ait: »Filioli, novissima hora est (I Joan. II, 18);« et Apostolus: »Nos sumus, in quos fines saeculorum devenerunt (I Cor. X, 11).« Hoc autem agit in deserto, id est in populo silvestri et indomito, indisciplinato et indocto. De quo Psalmista ait: »In terra deserta et invia et inaquosa, sic in sancto apparui tibi, ut viderem virtutem tuam, et gloriam tuam (Psal. LXXII, 3).« In hoc deserto et Joannes Baptista praedicabat, dicens: »Ego vox clamantis in deserto, parate viam Domino (Matth. III, 3). »Si autem discipuli ejus scirent hoc quod Dominus facturus [Col. 0196D] erat, sicut sciebat mater ejus ad nuptias invitata, nequaquam ei dixissent: Dimitte turbas, ut euntes in castella emant sibi escas; illa enim spiritu Dei plena, jam futura praenoscens dicebat: Vinum non habent (Joan. II, 3), quoniam sciebat filium suum novum vinum ibi esse daturum. Sed quid ait Dominus? Date illis vos manducare. Responderunt ei: Non habemus hic nisi quinque panes et duos pisces. Vides igitur quia nondum Christi discipuli intelligebant [Col. 0197A] quid duo pisces et quinque panes significarent: ideoque tantae turbae putabant non posse sufficere, quod universo mundo sufficiebat. Quinque enim panes, quinque sunt libri Moysis [(359) 1Kb] ; in quibus si spiritualiter intelligantur, totum et Novum et Vetus Testamentum plenissime continetur: quorum quidem divitiae cunctis hominibus ad manducandum sufficiunt: semper enim crescunt sicut et isti panes, et qui plus comedit plus abundat. Duo vero pisces, intellectus et memoria sunt: sine his enim panes isti neque comedi, neque in ventre animae retineri valent: talis enim cibus intellectu comeditur, et memoria retinetur. Igitur nec panes sine piscibus, nec pisces sine panibus saporem habent. Quid enim legere vales, si non intelligas? Quid vero 74 intelligere, [Col. 0197B] si id quod intelligis memoriae non commendes? Comedamus igitur panes, comedamus et pisces: legamus, et intelligamus, et ea quae intelligimus memoria retineamus: qui enim aliter agunt, venit diabolus et tollit verbum de corde eorum, ne credentes salvi fiant. Jussit igitur Dominus panes illos sibi afferri, et cum fecisset turbam discumbere supra fenum, acceptis quinque panibus et duobus piscibus, aspiciens in coelum, benedixit, et fregit, et dedit discipulis panes: discipuli autem turbis. Ecce Salvator noster supra fenum turbam discumbere facit, quatenus hoc cibo ille se intelligat esse indignum, qui nondum supra fenum discubuit: Propheta enim dicit: »Vere fenum est populus: siccatum est fenum et cecidit flos (Isa. XL, 7).« Quicunque igitur [Col. 0197C] es, qui vis saturari de panibus Christi, discumbe prius super fenum, imo prius te ipsum fenum esse cognosce. Non jam luxuriet in te viriditas carnis; audi Apostolum dicentem: »Mortificate membra, quae sunt super terram (Col. III, 5):« intelligite quia flos et pulchritudo hujus vitae cito arescit [(360) 1Kb] . Accipiens autem Dominus quinque panes et duos pisces; aspiciens in coelum benedixit et fregit et dedit discipulis suis. Magna munera discipulis daturus, prius in coelum Dominus aspicit; ut nos intelligamus, quoniam omne datum optimum et omne donum perfectum desursum est descendens a Patre luminum (Jac. I, 17). »Omnis enim sapientia a Domino Deo est, et cum eo fuit semper et est ante aevum (Eccl. I, 1).« Unde et de se ipso Dominus [Col. 0197D] ait: »Ego sum panis vivus, qui de coelo descendi (Joan. VI, 41).« Illuc igitur Dominus aspicit, unde veniunt omnia bona. Benedicit autem panes, ut sua benedictione multiplicentur. Sic enim et primis seminibus a principio Dominus benedixit, cujus benedictione semel accepta, usque hodie fructificare non cessant. Et fregit, quod valde quidem necessarium [Col. 0198A] erat: quid est enim panes frangere, nisi Scripturarum mysteria revelare? Ipse enim discipulis sensum aperuit, ut Scripturas intelligerent: ipse eos panes frangere et Scripturas exponere docuit. Hoc est enim quod ait, et dedit discipulis suis: discipuli autem dederunt turbis: ipse enim discipulos suos, discipuli vero nos docuerunt. Unde Apostolus ait: »Ego enim accepi a Domino quod et tradidi vobis (I Cor. XI, 23).« Nos quoque hos panes aliis frangimus, quos a Christi discipulis fractos accepimus, eosque quotidie turbis apponimus, dum haec sacri Evangelii verba exponimus. Et manducaverunt omnes et staturati sunt. Manducantium autem fuit numerus quinque millia virorum, exceptis mulieribus et parvulis: non sunt panes nisi quinque, manducantes [Col. 0198B] autem plus millibus quinque. Illi manducant, panes crescunt; certamen fit inter panes et homines. Illi sufficiunt, isti deficiunt: nisi enim manducare homines cessassent, fortasse in infinitum panes crevissent. Sic igitur et cibus spiritualis, sic panis utriusque Testamenti, quanto plus comeditur, tanto amplius crescit. Nonne vides quomodo panis iste mihi quoque in faucibus crescit? Pauca enim verba sunt, quae exponuntur, quae si quis comedendi avidus, et ruminandi validus, qui et dentes fortiores et stomachum saniorem haberet, ruminare adhuc et plus frangere voluisset, niul as adhuc delicias ex his parare sibi potuisset. Sequitur: Et sustulerunt reliquias, duodecim cophinos fragmentorum plenos. Valde enim plures sunt reliquiae [Col. 0198C] panum, quam fuissent ipsi panes: duodecim enim sunt cophini reliquiarum; panes vero omnes antequam manducarentur infra unum cophinum poni potuissent. Si quis autem ista miratur, miretur et caetera omnia quae Dominus operatur. Quid enim fecit Deus quod mirabile non sit [(361) 1Kb] ? Coelum et terram fecit, mirabile est: homines et cuncta animalia creavit, et hoc mirabile. Sed nunquid illud quoque mirabile non est, quod ex pauco semine per singulos annos tanta nobis horrea replet? Quid? quod terrae humor cum idem sit, in unaquaque arbore vel herba mutat saporem? Et cum secundum se neque dulcis neque amarus sentiatur; in aliis tamen dulcis et in aliis amarus invenitur. Sic igitur quaere per singula, et nihil invenies quod non sit [Col. 0198D] mirabile. Noli autem ista mirari, sed potius illum mirare, qui haec et alia omnia tam admiranda creavit. Illud quoque considerandum est, quia tot sunt cophini quot et apostoli: unusquisque enim apostolorum ex istorum quinque panum fragmentis cophinum suae mentis replevit, ut haberet unde sibi commissum populum reficere posset [(362) 1Kb] . Vide [Col. 0199A] modo in hoc uno cophino beati Matthaei evangelistae; quem ante nostrae mentis oculos effudit, quantae deliciae contineantur: quem de piscibus quoque multum suscepisse dubitare 75 non possumus, cum tam bene haec omnia intellexerit, et intellecta memoriae commendaverit. Similiter autem et beatus Joannes cophinum suum ex his panibus implevit, qui eos hordeaceos fuisse describit. Vere utique hordeacei erant, et ad comedendum insuaves et difficiles: ideoque Dominus eos fregit, et pisces eis addidit, cum quibus facilius comedi potuissent.

LXII. [(363) 1Kb] Et statim jussit discipulos ascendere in naviculam et praecedere eum trans fretum donec dimitteret turbas.In hoc enim passionem suam significasse videtur, quia eo relicto, discipulis fugientibus, [Col. 0199B] ipse solus inter Judaeorum turbas remaneret: ait enim [(364) 1Kb] : »Si me quaeritis, sinite hos abire.« Sed quia in naviculam ascendere et per maris periculosum iter discipulos ire jubet, eos quoque in illa tanta perturbatione securos non fuisse ostenditur. Et dimissa turba ascendit in montem solus orare. Turbam enim Dominus dimisit, et in montem ascendit, quando relictis Judaeis ad coelos rediit, et solus quidem, quia nemo corporaliter cum eo ivit. Ibi vero orat, quia, ut Apostolus ait [(365) 1Kb] , pro nobis ad Patrem interpellat. Vespere autem facto solus erat ibi, navicula vero in medio mari jactabatur fluctibus, erat enim contrarius ventus. Ex eo autem tempore Judaeorum populo vesperum fuit, ex quo Christus Sol justitiae de hoc mundo recessit: eo enim nascente [Col. 0199C] lux orta est eis, eo vero moriente, tenebrae factae sunt eis. Quod autem navicula in medio mari fluctibus jactabatur, hoc significabat, quod post Christi ascensionem sancta Ecclesia in hoc mundo multa adversa esset passura. Unde et bene dicitur, quia ventus erat ei contrarius: quid enim ventus contrarius, nisi tyrannorum saeviens persecutio? Quarta autem vigilia noctis venit ad eos ambulans super mare. Quarta enim vigilia ex eo tempore agitur, quo Salvator noster in mundum venit: prima enim vigilia fuit ab Adam usque ad Moysen; secunda a Moyse usque ad David; tertia a David usque ad Christum [(366) 1Kb] . Prima enim vigilia nimio somno gravata sine lege fuit: secunda legem habuit: tertia prophetas: quarta Evangelium. Quarta igitur vigilia venit ad eos, quia magis [Col. 0199D] in hac quam in aliis omnibus servos suos Dominus visitare dignatur. Ambulat autem super mare, quia totus ei subjectus est mundus. Et videntes eum super mare ambulantem turbati sunt, dicentes, quia phantasma [Col. 0200A] est, et prae timore clamaverunt. Clamor enim confusus et inordinatus eos timore nimio indicat fuisse turbatos. Statimque Jesus locutus est eis, dicens: Habete fiduciam; ego sum, nolite timere. Sic enim et Moysi Dominus ait: »Ego sum qui sum. Sic dices filiis Israel: Qui est, misit me ad vos (Exod. III, 14).« Vel ideo fortasse dixit, Ego sum, ut eum quis esset agnoscerent, audita voce quam cognitam habebant: saepe enim alicujus vocem a longe audientes, quis sit, confestim agnoscimus, etsi eum non videamus. Respondens autem Petrus dixit: Domine, si tu es, jube me venire ad te super aquas. At ipse ait: Veni. Ubique enim beatus Petrus ferventissimae fidei fuisse monstratur [(367) 1Kb] . Neque enim profundissimo pelago sese crederet, nisi fidem certissimam [Col. 0200B] de Domino haberet: sciebat enim Salvatorem nostrum omnia posse, et nihil minus in mari quam in terra potestatem eum habere credebat. Verumtamen quod Petrus super mare graditur, non solum magistro, verum etiam discipulis mundus iste subjectus esse monstratur. Quamvis propter haereticos ita fieri oportebat, qui Christum Dominum eo quod super mare ambulaverat, non verum, sed phantasticum corpus habuisse postea dicebant: vincuntur enim isti, dum beatum quoque Petrum super mare ambulasse audiunt, quem utique verum corpus habuisse non dubitant. Et descendens Petrus de navicula ambulabat super aquam, ut veniret ad Jesum. Videns vero ventum validum timuit, et cum coepisset mergi clamavit dicens: Domine, salvum me fac; et continuo [Col. 0200C] Jesus extendens manum apprehendit eum; et ait illi: Modicae fidei, quare dubitasti? Hoc enim facto beatus Petrus ea quae sibi futura erant jam ex tunc significabat. In Christi namque passione, quasi super aquas confidenter ambulabat, cum diceret: »Et si omnes scandalizati fuerint, ego nunquam scandalizabor (Matth. XXVI, 33).« Videns vero ventum validum timuit, quia, cum Dominus a Judaeis teneretur, ipse quoque simul cum aliis discipulis fugit. Mersus est autem quando negavit: deinde vero clamavit dicens: Domine, salvum me fac, quando egressus foras flevit amare: ipsum enim flere, clamare luit. Sed continuo Jesus extendens manum apprehendit eum, quando voce angelica eum consolando, et quodammodo ad se trahendo dictum est mulieribus: »Ite, dicite discipulis [Col. 0200D] ejus et Petro, quia praecedet vos in Galilaeam (Marc. XVI, 7):« in eo enim 76 quod proprio nomine eum vocavit, quasi manu apprehensum tremebundum et jam perire timentem ad spem gratiae [Col. 0201A] eum elevavit. In his autem Ecclesiae quoque prospera et adversa significari possunt: quae quidem aliquando mergi, aliquando vero exsurgere videtur. Et cum ascendissent in naviculam, cessavit ventus. Non est autem intelligendum, ut tunc Jesus in naviculam ascendisset [(368) 1Kb] ; prius enim venit Capharnaum, ibique multa in synagoga locutus est, quae Joannes quidem scribit, Matthaeus vero et Marcus praetermittunt. Dicit enim Joannes, quia voluerunt eum discipuli in naviculam suscipere, sed statim fuit navis ad terram ad quam ibant, id est Capharnaum: unde manifestum est eum tunc in naviculam non ascendisse. Jusserat enim Dominus, ut superius dictum est, ut discipuli sui eum praecederent; qui cum venissent Capharnaum, ibique eum non invenissent, [Col. 0201B] flectentes iterum ad eum revertebantur: et tunc quidem apparuit eis Dominus ambulans super mare. Et expletis omnibus quae modo in hoc Evangelio dicta sunt, postquam ea locutus est, quae Joannes narrat usque ad illum locum in quo dicitur: Haec autem locutus est Jesus in Synagoga docens in Capharnaum, redierunt ad navem; et cum ascendissent in naviculam, cessavit ventus. Nondum enim ventus cessaverat, nec mare a suo fervore quieverat, sed sicut in nocte, ita et in die, eisdem adhuc fluctibus agitabatur: ut autem Jesus ascendit in navicuram, mox ventus cessavit: Qui autem in navicula erant, viso tanto miraculo stupentes venerunt et adoraverunt eum dicentes; Vere Filius Dei es: Marcus vero eos redarguit, et oblitos et excaecatos dicit, [Col. 0201C] quod ex hoc stupentes admirarentur, qui praeterita die tam magnum miraculum in quinque panibus Dominum fecisse cognoverant: unde et ait [(369) 1Kb] : Non enim intellexerant de panibus. Si enim de panum miraculo recordarentur, jam non erat, ut de maris sedati miraculo mirarentur. Et cum transfretassent, venerunt in terram Genezareth et applicuerunt. Cumque egressi essent de navi, continuo cognoverunt eum. Hoc autem Matthaeus manifestius dicit: videtur enim Marcus dicere, quod discipuli eum non cognoverint, donec de navi egrederentur. Sed non est ita: non enim hoc de discipulis dicitur, sed de hominibus regionis illius, qui statim eum cognoverunt, et undique infirmos suos ei ad sanandum obtulerunt. Et hoc est quod Matthaeus ait: Et cum cognovissent [Col. 0201D] eum viri loci illius, miserunt in universam regionem illam, et obtulerunt ei omnes male habentes: et rogabant eum ut vel fimbriam vestimenti ejus tangerent: et quicunque tetigerant salvi facti sunt. Oremus autem et nos Dominum, ut in naviculam pectoris nostri [Col. 0202A] ascendere dignetur, et superbiae ventositatem et vitiorum insurgentium procellas quiescere faciat [(370) 1Kb] . Ascendat etiam in naviculam suam, id est in sanctam Ecclesiam [(371) 1Kb] , et se ibi esse manifestat. qui ibi quodammodo non esse videtur, dum tanto eam persecutionum turbine patitur agitari; et imperet ventis et fiat tranquillitas magna. Quod autem ait: Et cum cognovissent eum viri loci illius, miserunt in universam regionem illam, et obtulerunt ei omnes male habentes, ut eos sanaret; quid aliud significat, nisi quia viri sancti qui Deum cognoscere meruerunt, pro aliorum peccatis orare, et alios Deo commendare et offerre debent? Sed quid est Christi vestimenti fimbriam tangere [(372) 1Kb] ? Aliud enim est tangere Christum, aliud vestimenta Christi. Thomas [Col. 0202B] enim Christum tangens dicebat: »Dominus meus et Deus meus (Joan. XX, 28):« Philippus vero vestimenta tangebat et non Christum, cum diceret: »Domine, ostende nobis Patrem, et sufficit nobis (Joan. XIV, 8).« Propinquius igitur Thomas Christum tangebat, quam Philippus: unde et illi dicitur: »Quia vidisti me, credidisti;« huic autem: »Non credis quia ego in Patre et Pater in me est? Qui videt me, videt et Patrem.« Ille igitur jam vidisse et credidisse, iste vero nondum bene vidisse, vel credidisse dicitur. Illi igitur tangunt Christum, qui in eum perfecte credentes, catholicae fidei veritatem cognoscunt. Illi vero tangunt vestimenta Christi, qui quamvis intelligere non valeant, credunt tamen quod eis a viris catholicis praedicatur. Tanto itaque [Col. 0202C] unusquisque longius tangit Christum, quanto minus intelligit et cognoscit Christum. Omnes tamen sanantur, qui vel fimbriam vestimenti ejus tangunt, quoniam »omnis qui crediderit et baptizatus fuerit, salvus erit (Marc. XVI, 16).«

LXIII. [CAP. XV.] Tunc accesserunt ad eum ab Hierosolymis Scribae et Pharisaei, dicentes: Quare discipuli tui transgrediuntur traditionem seniorum?Non enim lavant manus suas, cum panem manducant. Seniorum namque traditiones, non prophetarum dicta, sed majorum consuetudines vocantur: quibus docentur et manus et 77 urceos et calices et omnia vasa frequenter lavare, semperque munda et nitida habere [(373) 1Kb] . His autem Judaei magis quam legi et prophetis obedientes erant. Habebant autem et alias [Col. 0202D] multas traditiones, et consuetudines, quae etiam legi et prophetis contrariae erant; de quibus Dominus subsequenter eos redarguens ait: Quare et vos transgredimini praeceptum Dei propter traditionem vestram? Nam Deus dixit: Honora patrem et matrem: et qui [Col. 0203A] maledixerit patri vel matri, morte moriatur. Vos autem dicitis: Quicunque dixerit patri vel matri: Munus quodcunque est ex me, tibi proderit, et non honorificabit patrem suum, aut matrem suam, et irritum fecistis mandatum Dei propter traditionem vestram. Hoc autem Marcus evangelista aliquanto planius dicere videtur: ait enim (Marc. VII, 11): Vos autem dicitis: Si dixerit homo patri aut matri: Donum quodcunque est ex me, tibi profuerit; et ultra non dimittitis eum quidquam facere patri suo aut matri, rescindentes verbum Dei. Quod tale est ac si diceret: Deus parentes honorare praecipit; vos autem male honorem interpretantes, parentes suos filios inhonorare docetis: dicitis enim hoc parentibus ad honorem sufficere, si verbis et ratione a filiis honorentur; [Col. 0203B] quoniam Moyses eos quidem honorare praecipit, sed quomodo honorentur non praecipit. Et hoc agentes, non dimittitis eos quidquam ultra facere parentibus suis, quoniam male a vobis instructi, vanis verbis eos consolantur, ut sic eos honorare videantur. Honor enim in divina Scriptura magis in obsequiis quam in verbis intelligitur; secundum illud: »Honora Dominum de tua substantia (Prov. III, 9);« et Apostolus: »Honora viduas, quae vere viduae sunt (Tim. V, 2).« Unde et homines dicere solent: Ille et ille bene me honoravit, si illum in domum suam suscepit, et libenter ei servivit, et affluenter necessaria ministravit. Tali igitur honore parentes nostros honorare debemus: per haec autem intelligere datur, quod Scribae et [Col. 0203C] Pharisaei suis utilitatibus providentes, a parentum servitio filios retraherent, et ad templi servitia et munera et sacrificia offerenda eos invitarent. Quibus cum illi se id minime facere posse responderent, quoniam pauperes suos parentes de suis facultatibus eos sustentare oporteret, dicebant magis Deo obtemperandum esse quam hominibus. At illi e contra; Cur igitur Deus parentes honorare praecepit? quibus illi: Nemo melius parentes suos honorat, quam ille, qui pro se et pro illis munera Domino offert: qui igitur bene parentes suos cupit honorare, dicat patri et matri suae: Munus quodcunque est ex me, non mihi tantum, sed et tibi proderit. Sicut pro me, ita et pro te munera offero: omnis mea oblatio, non mea tantum, sed et tua est. Hoc autem parentes [Col. 0203D] cum audirent, magis volebant fame torqueri, quam talia munera impedire. Hoc igitur ingenio Scribae et Pharisaei et parentes fame cruciabant, et filios suis facultatibus spoliabant. Et hoc est quod ait: Et ultra non dimittitis eum quidquam facere patri suo aut matri, rescindentes verbum Dei. Verbum enim Dei rescindunt, qui illud tam male interpretantur. [Col. 0204A] Mala interpretatio, qua homo decipitur, misericordia tollitur, et avaritia nutritur. Nihil ultra parentibus faciunt: omnia eis offerunt quae parentibus dare debuerant. Peccant equidem illi qui sic suos parentes honorant, sed plus peccant qui sic eos honorare docent [(374) 1Kb] . Hypocritae, bene prophetavit de vobis Isaias, dicens: Populus hic labiis me honorat, cor autem eorum longe est a me. Sine causa autem colunt me, docentes doctrinas et mandata hominum; isti enim sunt de quibus dicitur: »Qui loquuntur pacem cum proximo suo, mala autem sunt in cordibus eorum (Psal. XXVII, 3).« Sine causa autem Deum colunt, quia nullam de servitio suo retributionem suscipient; Deus enim non verba sed corda attendit. Redarguit autem eos, quia legis et prophetarum [Col. 0204B] praecepta relinquentes, hominum doctrinas et mandata docebant: ea scilicet quae seniorum traditiones vocabant. Et convocatis ad se turbis dixit eis: Audite et intelligite: non quod intrat in os coinquinat hominem, sed quod procedit ex ore, hoc coinquinat hominem. Vos, inquit, audite et intelligite, quoniam isti audire quidem volunt, sed intelligere nolunt: exeaecavit enim eos malitia eorum. Tunc accedentes discipuli ejus, dixerunt ei: Scis quia Pharisaei audito hoc verbo scandalizati sunt? At ille respondens ait: Omnis plantatio, quam non plantavit Pater meus coelestis, eradicabitur. Omnis igitur plantatio philosophorum, omnis plantatio haereticorum, omnis plantatio Scribarum et Pharisaeorum, quaecunque contra Deum est, contra veritatem est, contra [Col. 0204C] justitiam est, eradicabitur. Quae enim plantatio contra haec non est, etiamsi ab illis fiat, illorum tamen non est. Plantat autem Deus plantationem suam, non solum per bonos, 78 verum etiam per malos: unde etiam eorumdem Scribarum et Pharisaeorum plantationem alibi Dominus commendat dicens: »Super cathedram Moysi sederunt Scribae et Pharisaei; quaecunque dixerint vobis, facite (Matth. XXIII, 2).« Non tamen simpliciter quaecunque, sed illa tantum omnia quae Moysi cathedrae doctrinaeque conveniant: talis enim doctrina et plantatio et illorum est, quia per eos fit; et illorum non est, quia eorum traditio non est: omnis enim doctrina si bona est, a quocunque fiat, Dei est. Sinite illos, caeci sunt et duces caecorum: caecus enim si caeco ducatum praestet, [Col. 0204D] ambo in foveam cadunt. Haec enim caecitas non corporis sed cordis est: caecus enim est, qui errorem sequitur, et veritatem non intelligit, quoniam lumen mentis, intellectus est. In foveam autem cadunt qui in infernum descendunt. Respondens autem Petrus, dixit ei: Edissere nobis parabolam istam. At ille dixit: Adhuc et vos sine intellectu estis? Erant [Col. 0205A] enim apostoli sine intellectu, dum ea in parabolis dicta esse putabant, quae non in parabolis, sed plano sermone Dominus dixerat: unde et illi merito redarguuntur, qui ea quae ad litteram intelligi debent, allegorice exponere conantur. Nonae intelligitis, quia omne quod in os intrat, in ventrem vadit, et in secessum emittitur? Manifestum est enim quod cibus in ventre digeritur, ejusque pars ad corpus nutriendum per membra diffunditur [(375) 1Kb] : alia vero pars quae corpori necessaria non est, in secessum emittitur. Unde etiam vigilanter dictum est omne et non totum: si enim totum dixisset, non esset verum; non enim totum quod in ventrem vadit, in secessum emittitur. Aliud est enim totum, et aliud omne; si enim dicas: Omnis homo corporeus [Col. 0205B] est, verum dicis; si vero dicas: Totus homo corporeus est, verum non dicis, quoniam anima cum sit pars hominis incorporea est. Sic igitur omne quod in ventrem vadit in secessum emittitur, non totum tamen quod in ventrem vadit in secessum emittitur. Omnia enim quae ad corpus nutriendum in ventrem vadunt, etiamsi minima sint, et digestionem et egestionem suscipiunt: quae autem procedunt de ore, de corde exeunt, et ea coinquinant hominem. Taceant igitur philosophi, qui mentem et rationem, memoriam et intellectum in cerebro esse confirmant. Qui enim fecit hominem, ipse scit quid in unaquaque hominis parte posuerit: ipse enim scrutatur renes et corda. Sed dicunt: Si haec in corde et non in capite sunt, quare capitis aegritudine amittuntur, [Col. 0205C] et ejusdem bona valetudine recuperantur? Cur insanis et phreneticis ut ad mentem redeant, capiti et non cordi medicamen apponitur? eis enim qui talia patiuntur, pene omnis cura non cordi sed capiti adhibetur. Sciant autem isti, mentem et rationem, memoriam et intellectum principaliter et proprie in corde sedem habere [(376) 1Kb] , quae sicut capitis infirmitate aliquando impediuntur, ita et ejusdem sanitate convalescunt. Scimus enim visum in oculo esse, cui si manum opponas, mox visus tollitur, si manum tollas, visus recipitur; sed nunquid idcirco non in oculos, sed in manu visum esse dicis, quia ejus impedimento visus tollitur? Sic igitur ratio, quamvis capitis impedimento tollatur, non in capite tamen, sed in corde esse credatur. Calor enim naturalis, qui [Col. 0205D] pulsuum vehiculo per totum corpus ex corde diffunditur, in infirmo capite, aliqua re nobis incognita, aliquando corrumpitur, cujus corruptione postquam cor tangitur, et mens et ratio in eo obscuratur. Unde fit ut, sanato capite, corruptio tollatur, et mens et ratio revertatur. Sequitur: De corde enim [Col. 0206A] exeunt cogitationes malae, homicidia, adulteria, fornicationes, furta, falsa testimonia, blasphemiae: haec sunt quae coinquinant hominem. De corde enim exeunt. quia in corde generantur, ibique sedem habent: sive enim hominis adinventione, sive diabolica persuasione ibi fiant, de corde tamen ea exire non dubium est. Haec autem coinquinant hominem; haec hominem a Deo separant, et abominabilem faciunt. »Non lotis autem manibus manducare, non coinquinat hominem:« Manducare autem non lotis manibus, rusticitas est, non peccatum.

LXIV. [(377) 1Kb] Et egressus inde Jesus secessit in partes Turi et Sidonis: et ecce mulier Chananaea a finibus illis egressa clamavit dicens: Miserere mei, Domine fili David; filia mea male a daemonio vexatur.[Col. 0206B] Qui non respondit ei verbum. Et accedentes discipuli ejus rogabant eum dicentes: Dimitte eam, quia clamat post nos. Ipse autem respondens ait: Non sum missus nisi ad oves quae perierunt domus Israel. Haec est igitur causa, cur clamantem mulierem 79 Deus non exaudit: haec est causa, cur misericordia non miseretur: haec est causa, cur ille qui in principio erat Verbum, quamvis multa verba mulier multiplicet, non tamen respondit ei verbum. Non sum, inquit, missus, nisi ad oves quae perierunt domus Israel. Quid est igitur quod Propheta ait: »Erit radix Jesse, et qui exsurget regere gentes, in eum gentes sperabunt? (Rom. XV, 12.) Si non es missus nisi ad oves quae perierunt domus Israel, quid est quod tibi a Patre dicitur: »Postula [Col. 0206C] a me et dabo tibi gentes hereditatem tuam et possessionem tuam terminos terrae?« (Ps. II, 8.) Itemque, si non es missus nisi ad oves quae perierunt domus Israel, quid est quod in Isaia tibi Pater loquitur dicens: »Parum est ut sis mihi servus ad suscitandas tribus Jacob, et ad feces Israel convertendas. Ecce dedi te in lucem gentium, ut sis salus mea usque ad extremum terrae?« (Is. XLIX, 6.) Hoc enim testimonio magis ad gentes quam ad Israel missus esse videris. Parum enim videtur Patri, et merito quidem parum, ut qui ei aequalis es, pro tam vili pretio ejus servus sis, homo fias, servilem formam suscipias, si tantum tribus Jacob, et feces Israel convertere et vocare venisti. Pater dicit: Ecce dedi te in lucem gentium, ut sis salus mea usque ad [Col. 0206D] extremum terrae; et tu dicis, Non sum missus nisi ad oves quae perierunt domus Israel? Contraria haec esse videntur: contraria tamen non sunt. Missus est enim Dominus ad oves quae perierunt domus Israel, ut eas vocaret, eas sanaret, eas praedicaret, et ad fidem eas converteret; et hoc per se. Missus [Col. 0207A] est etiam ad gentes vocandas, sanandas, praedicandas, et ad fidem convertendas; sed hoc per discipulos suos, et non per se. Missus est denique prius praedicare ad Judaeos [(378) 1Kb] , deinde Gentiles: unde et eisdem Judaeis Apostolus ait: [(379) 1Kb] »Vobis primum oportuerat praedicari verbum Dei: quia repulistis illud, et indignos vos fecistis aeternae vitae, ecce convertimur ad gentes (Act. XIII, 46).« Sic igitur et missus, et non missus est Dominus. Audivimus autem quid mulier Chananaea dixerit: audivimus quid discipulis suis pro ea interpellantibus in itinere Christus responderit: nunc autem videamus quid etiam domum veniens egerit. Marcus enim evangelista, qui omnia haec, quae in itinere dicta sunt, praetermittit, caetera quae sequuntur, non in [Col. 0207B] via, sed in domo facta fuisse describit: ait enim: [(380) 1Kb] Et inde surgens abiit in fines Tyri et Sidonis: et ingressus domum, neminem voluit scire, et non potuit latere. Mulier autem statim, ut audivit de eo, cujus habebat filia spiritum immundum, intravit, et procidit ad pedes ejus: erat enim mulier gentilis Syrophaenissa genere. Quia enim non erat missus nisi ad oves quae perierunt domus Israel, ideo clamanti mulieri nihil in via respondit. Insuper et domum ingressus, neminem scire voluit, et tamen latere non potuit. Sed quare nominem scire voluit? Quia omnes illi Gentiles erant: Gentilibus autem nondum revelari volebat. Quare ergo latere non potuit? inconveniens enim esse videtur, ut ille qui omnia potest, latere velit, et latere non possit. Non igitur sic est accipiendum, [Col. 0207C] quasi latere voluisset, et latere non potuisset; simplici enim sermone hoc in loco utitur evangelista. Quid est enim, neminem voluit scire, nisi quia praecepit discipulis, ut eum ibi esse nemini dicerent? Neque enim hoc aliter discipuli intelligerent, nisi ipse eis, ne eum manifestarent praeciperet. Sciri igitur voluit, et quia voluit, latere non potuit. Similiter autem de eodem ipso alibi quoque dicitur: quia ipse se finxit longius ire (Luc. XXIV, 28), cum utique ire longius noluisset. Latere igitur nolebat, domum tamen ingressus se latere velle ostendebat; quia nondum tempus advenerat quo gentili populo praedicandus erat. Mulier autem quae post eum in via clamaverat, postquam eum inter discipulos non invenit, interrogans ubi esset, ut audivit de eo, [Col. 0207D] statim domum intravit, et procidit ad pedes ejus. Sed quid dixit? Domine, adjuva me. Qui respondens ait: Non est bonum sumere panem filiorum, et mittere canibus. Misera misericordiam sequitur, repulsa [Col. 0208A] non erubescit, domum ingreditur, importuna clamat, Salvatorem adorat, et jam tandem responsum audire meretur. Probat eam Dominus, an patientiam habeat, an humilitatem teneat, canem eam vocat, canem se illa esse fatetur. Non est, inquit, bonum sumere panem filiorum et mittere canibus. Dicit illa: Etiam, Domine: canis ego sum, de populo gentili, de genere Chananaeo, non sum digna pane filiorum, non sum digna beneficio sanctorum. Sed quia canis sum, porrige mihi micas: Nam et catelli edunt de micis quae cadunt de mensa dominorum suorum. Docet nos mulier ista qualiter orare debeamus. Evangelium non legerat, et sicut Evangelium praecipit, orat [(381) 1Kb] . Scriptum est 80 enim: [(382) 1Kb] Petite et accipietis, quaerite et invenietis, pulsate [Col. 0208B] et aperietur vobis. Tunc respondens Jesus ait illi: O mulier, magna est fides tua: fiat tibi sicut vis. Cum improbitate panem petisti, propter improbitatem tuam dabuntur tibi quotquot habes necessarios. Vade, quia sana est filia tua: et sanata est filia ejus ex illa hora. Oremus igitur et nos Dominum ut sanet filias nostras; oremus ut sanet, et a peccatis liberet animas nostras. Illa enim anima vexatur a daemonio, quae peccare non cessat, et in crimine perseverat. Quae si bene conversa fuerit, et de Christi misericordia non desperaverit, dicetur ei a piissimo Domino: Fiat tibi sicut vis, et sanabitur ex illa hora; quia peccator quacunque hora conversus fuerit et ingemuerit, vita vivet et non morietur.

LXV. Et cum transisset inde Jesus, venit secus mare Galilaeae: et ascendens in montem, sedebat ibi.Et accesserunt ad eum turbae multae habentes secum mutos, caecos, claudos, debiles, et alios multos, et projecerunt eos ad pedes ejus, et curavit eos, ita ut turbae mirarentur videntes mutos loquentes, claudos ambulantes, et caecos videntes; et magnificabant Deum Israel. Merito enim Jesus in montem ascendit, tanta et talia miracula facturus, ut in monte ejus potestatis altitudo, et in miraculis ejus divinitatis virtus appareat.

LXVI. Jesus autem convocatis discipulis suis dixit: Misereor turbae, quia jam triduo perseverant mecum, et non habent quod manducent. Tres enim dies, tria saeculi tempora sunt: ante legem scilicet, sub lege, [Col. 0208D] et sub gratia [(383) 1Kb] . Tribus igitur diebus turbae cum Domino perseverant, quia totis his tribus temporibus viri sancti, Spiritu Dei pleni, in Christum credunt, Christum exspectant, ejusque panibus et doctrina [Col. 0209A] magno desiderio refici cupiunt: et non habebant quod manducarent, quia panis vivus qui de coelo descendit, nondum eis appositus fuerat; nondum Leo de tribu Juda librum aperuerat, neque septem ejus signacula solverat. Tertio igitur die, id est hoc tertio suae Incarnationis tempore turbas reficit, neque ulterius eas fame perire patitur. Unde et dicit, et dimittere eos jejunos nolo, ne deficiant in via. Omnes enim in via sumus, omnes ad patriam tendimus. De hac via Psalmista ait: »Viam mandatorum tuorum cucurri (Psal. CXVIII, 32);« itemque: »Beati immaculati in via, qui ambulant in lege Domini (Psal. V, 1).« In hac autem via deficiunt jejuni; per hanc viam currere non possunt, qui Christi pane non sunt refecti: praesertim si de [Col. 0209B] longe venerunt; longe est enim a peccatoribus salus (Psal. CXVIII): sicut enim haec via brevis et facilis est bonis, ita longa et difficilis est malis. Et dicunt ei discipuli: Unde ergo nobis in deserto panes tantos, ut saturemus turbam tantam? Fortasse immemores erant Christi discipuli, quod Dominus ex quinque panibus quinque millia hominum jam superius satiaverat. Et ait illis Jesus: Quot panes habetis? At illi dixerunt, Septem, et paucos pisciculos. Septem enim panes, septem gratiae sunt Spiritus sancti: pauci vero pisciculi pauci libri Novi Testamenti [(384) 1Kb] . Valde enim pauci sunt libri Novi Testamenti ad Veteris Testamenti comparationem: isti tamen pauci si illis septem panibus conjungantur, cunctis hominibus ad animarum refectionem sufficiunt: sine [Col. 0209C] illis enim neque comedi possunt, neque saturitatem vel fortitudinem comedentibus tribuunt. Sunt enim septem illi panes, sapientia et intellectus, consilium et fortitudo, scientia et pietas et timor Domini. Sed quis sine sapientia sapiat? quis sine intelligentia intelligat? quis sine consilio providus? quis sine fortitudine fortis? quis denique sine scientia sciens, sine pietate pius, et sine Dei timore fidelis? Non igitur hi pisces sine illis panibus comedi possunt. Et merito pisces, libri isti dicuntur, quoniam in vivo fonte natant; de quo scriptum est: »Quoniam apud te est fons vitae, et in lumine tuo videbimus lumen. Et praecepit turbae, ut discumberent super terram (Psal. XXXV, 10).« Super terram enim discumbunt, quicunque terram et pulverem se esse cognoscunt. [Col. 0209D] Unde et dicitur [(385) 1Kb] : »Quid superbis, pulvis et cinis?« Et accipiens Jesus septem panes et pisces, gratias agens, fregit et dedit discipulis suis. Frangit autem Dominus, et panes et pisces, quoniam prout vult, et sancti Spiritus gratias unicuique tribuit, et profunda sanctarum Scripturarum mysteria pandit. [Col. 0210A] Sed quibus dat, nisi discipulis suis? Quibus haec praedicanda largitur, nisi episcopis et sacerdotibus? Isti enim sunt quos »constituit Dominus super familiam suam, ut dent illi cibum in tempore.« Isti caeteros pascunt: isti pane divini eloquii totam Ecclesiae turbam reficiunt. Et comederunt omnes et saturati sunt. Comedamus igitur et nos, ut saturemur: legamus, ut intelligamus; hunc enim cibum qui plus comedit, plus 81 comedere appetit. Hic cibus mentem exhilarat, et stomachum non gravat. Quanto plus comeditur, tanto amplius crescit. Unde et subditur, et quod superfuit de fragmentis, tulerunt septem sportas plenas. Plura sunt fragmenta quam panes; quia plures sunt qui nunc fragmenta suscipiunt, quam illi qui tunc [Col. 0210B] illos panes et pisces comederunt [(386) 1Kb] . Nonne vides, quanta librorum volumina ex his quatuor Evangeliis multiplicata sunt? Sed quid per septem sportas, nisi septem Ecclesiae significantur, per quas omnes aliae Ecclesiae intelliguntur? Unde et Joannes evangelista septem Ecclesiis scribit. Unde et Isaias ait: »Apprehendent septem mulieres virum unum in die illa, dicentes: Panem nostrum comedemus (Is. IV, 1);« panem nobis modo datum, panem quo repletae et refectae sumus; et quasi dicerent: Nos enim sumus illae septem sportae, quas plenas fragmentis olim in deserto apostoli sustulerunt; quia igitur panem habemus, panem nostrum comedemus. Erant autem qui manducaverunt quatuor millia hominum, extra parvulos et mulieres. Quare autem parvuli et [Col. 0210C] mulieres non numerantur, nisi quia in Dei populo computari digni non sunt, qui vel parvulos in stultitia et fatuitate, vel mulieres in mollitie et debilitate imitantur. Unde Apostolus: »Nolite, inquit, parvuli effici sensibus, sed malitia parvuli estote (I Cor. XIV, 20).«

LXVII. [(387) 1Kb] Et dimissa turba ascendit in naviculam, et venit in fines Magedda.Marcus enim dicit: quia »ascendens navem cum discipulis suis, venit in partes Dalmanutha (Marc. VIII, 10).« Unde vel proxima sibi loca, vel binomium ejusdem loci [(388) 1Kb] , vel alterum nomen generale provinciae; et alterum proprium ipsius loci intelligere oportet [(389) 1Kb] . [CAP. XVI.] Et accesserunt ad eum Pharisaei et Sadducaei tentantes, et rogaverunt eum, ut signum de coelis ostenderet [Col. 0210D] eis. Quid est enim quod isti signum de coelis videre volunt? An fortasse non credunt Salvatorem nostrum in coelis habere potestatem, qui tot et talia signa in terris operatur? hoc enim in terris agere non posset, si in coelis potestatem non habuisset. At ille respondens ait eis: Facto vespere dicitis: [Col. 0211A] Serenum erit, rubicundum est enim coelum; et mane: Hodie tempestas, rutilat enim triste coelum. Faciem ergo coeli dijudicare nostis, signa autem temporum non potestis scire? Ac si dicat: In aliis oculos apertos habetis, in me autem caeci estis. Quid est enim signa temporum, nisi signa quae in temporibus fiunt? Videtis vestris temporibus signa fieri, quae nullis aliis temporibus facta sunt, et adhuc tamen signa quaeritis; et videntes non videtis? De hoc autem Lucas sic ait: »Dum videritis nubem orientem ab occasu statim dicitis, Nimbus venit, et ita fiet; et cum austrum flantem, dicitis quia aestus erit, et fit. Hypocritae, faciem coeli et terrae nostis probare (Luc. XII, 54);« hoc autem tempus quomodo non probatis? Quid autem et a vobis ipsis non judicatis quod [Col. 0211B] justum est? Si enim judicarent quod justum est, dicerent utique hunc esse Dei Filium, in cujus tempore fieri cuncta videbant, quae de Christo prophetae praedixerant. Non mirum, si evangelistae idem non dicunt, quia non omnes omnia scribunt. Scribit enim Lucas quod praetermittit Matthaeus; scribit et Matthaeus quod Lucas praetermittit: sic et in aliis. Nemo 'tamen dubitet Christum Dominum nostrum omnia divisse, quae vel omnes vel singuli narrant. Sequitur: Generatio mala et adultera signum quaerit, et signum non dabitur ei ni i signum Jonae. De signo namque Jonae satis superius dictum est. Et relictis illis abiit. Et cum venissent discipuli ejus trans fretum, obliti sunt panes accipere. Qui dixit illis: Intuemini et cavete a fermento Pharisaeorum et [Col. 0211C] Sadducaeorum. At illi cogitabant inter se dicentes: quia panes non accepimus. Dixit eis: quid cogitatis inter vos modicae fidei, quia panes non habetis? Nondum intelligitis, neque recordamini quinque panum in quinque millia hominum, et quot cophinos sumpsistis: Neque septem panes in quatuor millia hominum, et quot sportas sumpsistis. Quare non intelligitis, quia non de pane dixi vobis? cavete a fermento Pharisaeorum et Sadducaeorum. Sic enim redarguisse, docere fuit; unde et subditur: Tunc intellexerunt quia non dixerit cavendum a fermento panum, sed a doctrina Pharisaeorum et Sadducaeorum; fermentum enim doctrina vocatur, quia sicut modicum fermentum totam massam corrumpit, ita modicum haereticae [Col. 0211D] doctrinae totam fidem commaculat [(390) 1Kb] .

LXVIII. Venit autem Jesus in partes Caesareae Philippi, et interrogabat discipulos suos dicens: Quem dicunt homines 82 esse filium hominis?Interrogat Dominus discipulos suos, quam opinionem de eo homines [Col. 0212A] habeant, et quem cum esse putent; non quod diversas vulgi sententias ignoret, sed ut eos veritatem instruat, et doceat. At illi dixerunt: Alii Joannem Baptistam; alii autem Eliam; alii vero Jeremiam, aut unum ex prophetis. Jam enim Joannes defunctus erat, qui cum adhuc viveret, omnes aestimabant, ne forte ipse esset Christus. Herodes quoque audiens famam Jesu dixit pueris suis: »Hic est Joannes Baptista, et ipse surrexit a mortuis (Matth. XIV, 2).« Stultissimus populus qui nunc Joannem, Christum; nunc Christum, Joannem esse putabat. Stultissimus, inquam, qui dum videt prophetas, eos persequitur et vituperat; post mortem vero eos veneratur et monumenta eis aedificat; neque tales ulterius nasci posse arbitrantur, quales illi fuerant, [Col. 0212B] quos ipsi occiderant. Unde videntes Joannem, non Joannem sed Christum vel Eliam vel aliquem alium praecedentium prophetarum eum esse putabant. Similiter autem et Christum videntes, Christum non esse credebant. Sciebant enim eum esse venturum, sed quia eum videbant, credere non poterant. Quid enim, si Eliam vel Jeremiam isti vidissent? non utique eis credidissent; viderunt enim eos patres eorum; eis tamen credere noluerunt. Dicit illis Jesus: Vos autem quem me esse dicitis? Haec est, inquit, sententia populi: sic de me loquuntur qui me non cognoscunt, non me dicunt esse, quod sum; dicunt me esse quod non sum: prius Joannem Christum esse dicunt: jam neque me, neque Joannem putant esse Christum: Vos autem quem me esse dicitis? [Col. 0212C] Nunquid et vos eamdem opinionem habetis? Respondens Simon Petrus dixit: Tu es Christus Filius Dei vivi. Decuerat enim hoc Petrum respondisse; quatenus ipse esset princeps apostolorum [(391) 1Kb] . Sed videamus quid responderit Petrus. Dicit enim Christus: Quem dicunt homines esse filium hominis; dicit Petrus: Tu es Christus Filius Dei vivi. Ille de homine interrogat; iste Dei Filium hominis filium esse dicit. Ille igitur qui est Filius Dei vivi, idem ipse est et filius hominis. Unde et beata Virgo Maria Theotocos vocatur, id est Deum et hominem pariens [(392) 9Kb] : quod quia Nestorius confiteri noluit, ab Ecclesia expulsus et damnatus est. Respondens autem Jesus dixit ei: Beatus es Simon Barjona quia caro et [Col. 0212D] sanguis non revelavit tibi, sed Pater meus qui est in caelis. Beatus, inquit, es Simon Barjona: Simon filius columbae; Barjona enim filius columbae interpretatur [(393) 1Kb] . Sed quare columbae filius Petrus dicitur? Quae est ista columba? Legimus enim, in specte [Col. 0213A] columbae Spiritum S. super Christum Dominum apparuisse. Hujus igitur columbae filius est, qui tam sanum tamque spiritualem sensum habet. Ut enim Dominus ait: Quod natum est ex carne, caro est; et quod natum est ex spiritu, spiritus est (Joan. III, 6). Unde et subditur; Quia caro et sanguis non revelavit tibi, sed Pater meus qui est in coelis. Non est haec scientia carnalis, non est haec fides carnis et sanguinis; non parentes tui vel caro tua ista te docuerunt, sed Pater meus qui est in coelis [(394) 1Kb] . Sic enim et Apostolus dicit (ad Gal. I, 16): quia non acquievit carni et sanguini, sed venit Jerosolymam videre Petrum. Et ego dico tibi, quia tu es Petrus, et super hanc petram aedificabo Ecclesiam meam. Tu dicis, et verum dicis, quia ego sum Christus Filius Dei vivi: [Col. 0213B] et ego dico tibi, quia tu es Petrus, fide fortis, et doctrina stabilis. Nisi enim in hoc nomine fortitudinem et stabilitatem Christus intellexisset, non ea quae sequuntur protinus addidisset, dicens; et super hanc petram aedificabo Ecclesiam meam. Si Petrum non intelligis, petram respice: petra autem erat Christus. Sic igitur a petra Petrus, sicut a Christo Christianus [(395) 1Kb] . Videamus itaque quid sit et super hanc petram aedificabo Ecclesiam meam. Super hanc petram, quam tu modo in fidei fundamentum posuisti; super hanc fidem, quam tu modo docuisti, dicens: Tu es Christus, Filius Dei vivi; super hanc petram et super hanc fidem aedificabo Ecclesiam meam. Huic enim sententiae Apostolus concordans, [Col. 0213C] ait: »Fundamentum aliud nemo potest ponere praeter id quod positum est, quod est Christus Jesus (I Cor. III, 11).« Ac si dicat: Non est aliud fundamentum, nisi illa petra quam Petrus posuit in fundamentum, cum diceret: Tu es Christus, Filius Dei vivi: super hanc autem petram aedificatur tota Ecclesia Dei [(396) 3Kb] . Et portae inferi non praevalebunt 83 adversus eam. »Qui enim ceciderit super hunc lapidem confringetur; super quem vero ceciderit [Col. 0214A] lapis iste, conteret eum.« Tanto enim impetu, tantaque fortitudine haec petra fertur, ut muros conterat, portas comminuat, et nulla virtus vel fortitudo ei resistere valeat. Sed si vis et aliter intelligere portas inferi, cognosce prius portas coeli. Portae namque coeli apostoli sunt, episcopi et sacerdotes, et alii quorum doctrina et exemplis coeli palatium fidelium animae ingrediuntur. Sunt igitur e contra portae inferi, Judaei, et haeretici, omnesque seductores, et fidei catholicae corruptores: per hos enim infidelium animae in infernum intrant, et in tenebras demerguntur. Et isti quidem contra hanc petram, et adversus Ecclesiam, quae super eam aedificata est, praevalere non poterunt. Et tibi dabo claves regni coelorum. Hoc enim quod principaliter Petro [Col. 0214B] dicitur, caeteris quoque apostolis dictum esse intelligi debet: et non tantum apostolis, verum etiam episcopis et sacerdotibus. Istis enim et claves et potestas a Domino data est, ut non solum Ecclesiam, sed et coelos aliis aperiant. Et quodcunque ligaveris super terram, erit ligatum et in coelis: et quodcunque solveris super terram, erit solutum et in coelis. Hoc episcopi audiant, de munere gaudeant, de potestate non superbiant. Si enim sic ligaverint ut Petrus, quidquid ligaverint ligatum erit; et quidquid solverint solutum erit. Imitentur igitur illum in discretione et justitia, quem imitari volunt in ligandi atque solvendi potestate. Si enim aliter egerint non erit ratum quod egerint [(397) 1Kb] Ideo [Col. 0214C] enim haec soli Petro dicta sunt, quia nemo fidelior, nemo justior, nemo discretior, et nemo melior erat, cui haec verba dici potuissent. Ideo illi soli dicta sunt, ut omnes alii se in illo quasi in speculo videant, sic vivendo, sic agendo, sic ligando, sic solvendo, et a pace et concordia non recedendo. Verumtamen, sicut praelati si injuste ligant, ligandi potestate se ipsos privant, ita et subjecti etiam, si iniuste ligati sint, si tamen se ligatos esse parvipendant, [Col. 0215A] ipsa sua superbia se ipsos arctius ligant. Desiderent igitur solvi etiam illi qui sic ligantur, spondeant satisfactionem, quam si praelatus recipere noluerit, tunc sciant se esse solutos. Tunc praecepit discipulis suis ut nemini dicerent quia ipse esset Christus. Vult enim Dominus ut suo tempore omnia dicantur et fiant: nondum enim tempus advenerat, quo discipulorum praeconio manifestandus erat [(398) 1Kb] . Exinde coepit Jesus dicere discipulis suis, quia oportet eum ire Jerosolymam; et multa pati a senioribus et scribis, et principibus sacerdotum, et occidi et tertia die resurgere. Quod enim Dominus discipulis futura praedicit, et se sponte pati ostendit, et eorum fidem confirmat: secundum quod ipse alibi ait: »Et nunc dico vobis prinsquam fiat, ut cum [Col. 0215B] factum fuerit, credatis (Joan. XIV, 29).« Et assumens eum Petrus, coepit increpare illum dicens; absit a te, Domine; non erit tibi hoc. Qui conversus dixit Petro: Vade post me, Satanas, scandalum es mihi; quia non sapis ea quae Dei sunt, sed quae hominum. Vade, inquit, post me; sequere et imitare me; ut sicut ego morior pro te, ita et tu moriaris propter me [(399) 1Kb] . Noli mihi esse contrarius, noli meae voluntati resistere, noli divinis consiliis obviare. Sic enim oportet fieri, quia sic est ante tempora praedestinatum, et a prophetis praenuntiatum. Hoc est enim quod alibi ait: »O stulti et tardi corde ad credendum in omnibus quae locuti sunt prophetae: nonne sic oportuit pati Christum et resurgere a mortuis, et ita intrare in gloriam suam (Matth. [Col. 0215C] XXIV, 25).« Sapiebat igitur Petrus quae hominum sunt, quia humanum consilium dabat, sed non saplebat quae Dei sunt, quia haec secreta divini consilii quibus homo redimeretur, ignorabat.

LXIX. Tunc Jesus dixit discipulis suis. Si quis vult post me venire, abneget 84 semetipsum.Debet enim unusquisque homo negare seipsum, non quod homo sit, non quod fidelis et Christianus sit: sed si idololatra fuit, si infidelis, si adulter et fornicator, si cupidus et avarus, talem se esse neget, talem se non esse ostendat. Ostendat autem non voce, sed operatione: dicat cum Apostolo: »Vivo autem jam non ego, vivit vero in me Christus (Galat. II, 20).« Vivebat enim Apostolus, sed non ipse, vivebat non Saulus, sed Paulus: negaverat igitur se ipsum, [Col. 0215D] multum jam differens a seipso. Sequitur: Et tollat crucem suam et sequatur me. Crucem enim suam tollit, qui carnem suam cum vitiis et concupiscentiis [Col. 0216A] cruciat, et affligit. Sed quia non sufficit crucem tollere, ideo mox subdidit dicens, et sequatur me [(400) 1Kb] . Qui enim Deum non sequitur, ei quidem neque crucem tollere, neque carnem affligere prodest. Unde Apostolus: »Si tradidero corpus meum ita ut ardeam, charitatem autem non habuero, nihil mihi prodest (Cor. XIII, 3).« Et Dominus de his qui omnia opera sua faciunt, ut videantur ab hominibus, quamvis multum jejunent et carnem crucient et affligant, dicit tamen quia receperunt mercedem suam (Matth. VI, 2). Non prodest igitur Judaeo, non prodest hypocritae et haeretico crucem portare. Quare? quia non sequuntur Christum: Christum enim sequitur qui eum imitatur. Vis sequi Christum? Esto humilis, patiens et misericors; [Col. 0216B] esto sine odio et simulatione; sis Deo obediens et proximum diligens. Hac enim via Christus incedit per hanc igitur ambula, si vis eum sequi. Nisi enim per hanc ambulaveris, eum non sequeris, etiamsi sequi videaris. Multi enim diabolum sequuntur, qui Christum sequi videntur. Qui enim voluerit animam suam salvam facere, perdet eam. Quis igitur salvabit animam suam, si ille eam perdit, qui eam salvare contendit? Quae est ista anima quam perdere debemus? Ista enim anima, haec vita praesens est: qui igitur alterius vitae oblitus, hanc solam praesentem vitam diligit; et hanc quidem perdet, et aliam non habebit. Qui autem perdiderit animam suam propter me, inveniet eam. Beati itaque martyres qui hanc vitam perdiderunt, et animas suas usque ad mortem [Col. 0216C] non dilexerunt, isti enim invenient vitam, non qualemcunque sed aeternam vitam. Quid enim prodest homini si mundum universum lucretur, animae vero suae detrimentum patiatur? Quid enim prodest Romanorum principibus mundum ad tempus possedisse, et pro animarum salute nihil egisse, cum illorum cadavera in pulverem revertantur, et animae in inferno torqueantur? Si enim diceretur tibi: Sis toto hoc mense dives et potens, facias quidquid velis, utere carnis voluptatibus sicut placet, ea tamen conditione, ut tibi oculi eruantur, omne solatium tollatur, et toto tempore vitae tuae in fame et siti, in omni cruciatu et omni miseria vivas: nunquid illud tale bonum hoc tenore susciperes? Et quidem tota haec vita praesens, nec mensis est, nec unius [Col. 0216D] diei, vel horae spatium, ad illius aeternae infelicitatis comparationem: cui miseriae neque finis est, neque poena similis invenitur [(401) 1Kb] . Aut quam dabit homo [Col. 0217A] commutationem pro anima sua? Nulla enim commutatio est, nullum pretium est, quo salvari anima possit, nisi fides et poenitentia: si enim sine his de hac vita exierit, jam nullo pretio ulterius redimi potest. Unde Psalmista ait: »Qui confidunt in virtute sua, et in multitudine divitiarum suarum gloriantur. Frater non redimet, redimet homo: non dabit Deo placationem suam, et pretium redemptionis animae suae (Psal. XLVIII, 7).« Ideoque laborabit in aeternum, et vivet in tormentis usque in finem. Filius enim hominis venturus est in gloria Patris sui cum angelis suis, et tunc reddet unicuique [(402) 1Kb] secundum opus ejus. Venit enim prius humilis, ut judicaretur filius hominis; veniet autem iterum sublimis et excelsus in gloria et honore et majestate [Col. 0217B] paterna, ut judicet mundum, et reddat unicuique secundum opera sua. Deus enim manifestus veniet, Deus noster, et non silebit (Psal. XLIX, 3). Et quasi aliquis diceret: Utinam illam gloriam aliquando videamus, subdidit dicens: Amen dico vobis, sunt quidam de hic stantibus, qui non gustabunt mortem donec videant filium hominis venientem in regno suo. Si enim de illo regno et de illa gloria hoc intelligamus, in qua modo cum angelis suis se judicaturum venire promisit, stare non potest: nemo enim ibi erat, ubi Dominus ista dicebat, qui mortem jam non gustaverit; ipse tamen ad judicium nondum venit. Qualiter autem haec intelligi debeant sequentia manifestant.

LXX. [CAP. XVII.] [(403) 1Kb] Et post dies sex assumpsit Jesus Petrum et Jacobum et Joannem fratrem ejus, et ducit illos in montem excelsum seorsum, et transfiguratus est ante eos.Isti igitur sunt de quibus modo 85 dixerat: »Qui non gustabunt mortem, donec videant filium hominis venientem in regno suo (Matth. XVI, 28);« id est apparentem in virtute et gloria regni sui. Transfiguratus enim Dominus, talis tunc in monte tribus istis suis discipulis apparuit, qualis post hanc vitam [(404) 1Kb] in regno suo cunctis suis fidelibus apparebit. Sed quare Salvator noster in illam suae claritatis speciem transfigurare se voluit, nisi ut illius gloriae quam praedicabat nos redderet certiores? Unde et tres suos discipulos, qui Ecclesiae columnae alibi vocantur (Galat. II, 9), adesse [Col. 0217D] voluit, qui hujus tantae visionis testes existerent. Sufficiunt enim isti tres ad hoc testificandum, quia sicut scriptum est, »In ore duorum vel trium testium stabit omne verbum (Matth. XVIII, 16).« Quis enim non credat quod Petrus, Jacobus, et Joannes testantur? Recte autem in excelso monte ista fiebant, quae postmodum in coelis fieri debebant. Fiunt vero post dies sex, quia ut Apostolus ait: [Col. 0218A] hujus vitae labore finito qui in sex diebus agitur, relinquitur »sabbatismus, et requies populo Dei (Hebr. IV, 9).« Multum igitur desiderare debemus, ut hi sex dies transeant, quatenus regem nostrum in suo decore suaeque majestatis gloria videamus. »Scimus enim, ait Joannes, quia cum apparuerit, similes ei erimus, quia videbimus eum sicuti est (I Joan. III, 2).« Et resplenduit facies ejus sicut sol, vestimenta autem ejus facta sunt alba sicut nix. Nihil evangelista sole splendidius, nihil nive candidius invenire poterat, cui Christi faciem et vestimenta assimilaret [(405) 1Kb] . Nos tamen sole splendidiorem eum esse non dubitamus: non enim creatura Creatori ad plenum similis potest esse. Et ecce apparuit illis Moyses et Elias cum eo loquentes. Sed quare [Col. 0218B] Moyses et Elias? In Moyse namque legem, in Elia prophetas videmus [(406) 1Kb] : vident igitur apostoli Moysen et Eliam cum Christo loquentes, vident legem et prophetas ei testimonium dantes. Unde et Habacuc propheta: »In medio duorum animalium cognosceris [(407) 1Kb] .« Usque hodie namque in medio duorum animalium, in medio Moysis et Eliae, id est in lege et prophetis Christus cognoscitur et videtur. Lege libros Moysis, lege prophetarum libros, ibi Christum invenies, ibi eum cognosces, et videbis: ibi enim transfiguratur, ibi suis fidelibus ejus majestatis gloria revelatur. Loquebantur autem isti duo viri, ut Lucas ait (cap. IX, 31), simul eum Jesu de morte ejus, quam in proximo passurus erat in Jerusalem: et fortasse laeti, quia videbant suae redemptionis [Col. 0218C] totiusque humani generis diem appropinquare. Respondens autem Petrus dixit ad Jesum: Domine, bonum est nos hic esse; si vis, faciamus hic tria tabernacula, tibi unum, Moysi unum, et Eliae unum. Cognovit igitur Petrus et Moysen et Eliam, quos nunquam amplius viderat, quamvis ut alii evangelistae dicunt, quid diceret, ignoraret. Adhuc eo loquente, ecce nubes lucida obumbravit eos; et ecce vox de nube dicens: Hic est Filius meus dilectus, in quo mihi complacui, ipsum audite. In nube enim Deus apparuit, quia in sua majestate ab hominibus videri non potest; sicut ipse ait: »Non me videbit homo et vivet (Exod. XXIII, 20).« Possumus autem per hanc nubem divinam Scripturam significare, quae aqua sapientiae plena, intelligenti [Col. 0218D] bus lucida, non intelligentibus obscura apparet. In hac autem nube omnipotens Deus audiri quidem potest, videri autem et intelligi sicuti est, omnino non potest. Ubique enim eum loquentem audimus, nusquam autem, nisi per speculum et in aenigmate, eum videmus: ipse enim in prophetis, ipse in apostolis loquitur. Unde ipse Dominus ait: »Non enim [Col. 0219A] vos estis qui loquimini, sed spiritus Patris vestri qui loquitur in vobis (Matth. X, 20).« Nubem igitur videre possumus, ipsum autem qui in nube loquitur, videre non possumus. Nam et modo in hac nube sacri Evangelii [(408) 1Kb] eum loquentem audimus, eum tamen non videmus: cujus enim nisi illius vox est hoc quod istae litterae sonant: Hic est filius meus dilectus in quo mihi bene complacui? Bene enim in Filio suo sibi complacuit, qui in hominis creatione sibi displicuit. Unde ipse ait: »Poenitet me fecisse hominem (Gen. IV, 7).« Hunc autem audire, huic et credere et obedire nos admonet. Cui enim nisi sapientiae, justitiae, et veritati credere debemus? Ipse enim est Dei virtus, et Dei sapientia: ipse est via, veritas, et vita. Et audientes discipuli ceciderunt [Col. 0219B] in faciem suam, et timuerunt valde. Quid enim, si speciem ejus vidissent, qui ejus vocem ferre non potuerunt? Et accessit Jesus, et tetigit eos, dixitque eis: Surgite, nolite timere. Beati illi quos tangit Jesus: beati illi quos salus tangit et vita. Illi enim surgunt, illi sine timore et securi fiunt [(409) 1Kb] . Rogemus igitur eum, ut et nos tangat, et a somno stuporis et 86 insipientiae excitet, atque ad se videndum oculos nobis aperiat. Levantes autem oculos suos, neminem viderunt, nisi solum Jesum. Sufficit enim videre Jesum: sufficit videre illam lucem, quam qui sequitur non ambulat in tenebris, sed habebit lumen vitae. Et descendentibus illis de monte praecepit Jesus dicens: Nemini dixeritis visionem, donec [Col. 0219C] filius hominis a mortuis resurgat. Conveniens enim erat, ut haec tanta ejus gloria tunc primum praedicaretur, quando carnis mortalitate exutus, novae resurrectionis gloria et decore indueretur.

LXXI. [(410) 1Kb] Et interrogaverunt eum discipuli dicentes: Quid ergo scribae dicunt quod Eliam oportet primum venire?Audientes enim discipuli de resurrectione filii hominis, ultimam et generalem resurrectionem intellexerunt; quam quidem propter haec verba, jam proximam esse arbitrabantur: sed ad haec scribarum dicta repugnabant, qui nisi prius veniret Elias, eam fieri non posse praedicabant. At ille respondens ait eis: Elias quidem venturus est, et restituet omnia. Verum est, inquit, quod scribae dicunt, quia prius venturus est Elias, quam illa, de [Col. 0219D] qua vos intelligitis, resurrectio fiat: et ipse cum venerit, restituet omnia; quoniam ad ejus praedicationem, [Col. 0220A] Judaeorum populus usque ad illud tempus in sua infidelitate persistens, ad Ecclesiam convertetur et fidei restituetur. Tunc enim et plenitudo gentium intrabit et Israel salvus fiet. Dico autem vobis, quia Elias jam venit et non cognoverunt eum, sed fecerunt in eumquaecunque voluerunt: sic et filius hominis passurus est ab eis. Venturus, inquit, est Elias, et jam venit: et ille quidem qui jam venit, meam resurrectionem praecessit: ille vero qui venturus est, generalem omnium resurrectionem praecedet. His autem verbis tunc intellexerunt discipuli quia de Joanne Baptista dixisset eis; dictus est enim. Joannes Elias, quia praeivit ante Dominum in spiritu et virtute Eliae.

LXXII. [(411) 1Kb] Et cum venisset ad turbam, accessit ad eum homo genibus ante eum provolutus dicens: Domine, miserere filio meo, quia lunaticus est et male patitur.Tales enim lunatici dicuntur, quia secundum lunae innovationem magis vexantur [(412) 1Kb] . Nam saepe in ignem cadit et crebro in aquam; et obtuli eum discipulis tuis, et non potuerunt curare eum. Respondens Jesus ait: O generatio incredula et perversa, quousque ero vobiscum, usquequo patiar vos? Taedet jam Dominum cum incredula Judaeorum gente habitare. Unde et alibi ait: Relinquetur vobis domus vestra deserta. Afferte huc illam ad me. Et increpavit illum Jesus, et exiit ab eo daemonium, et curatus est puer ex illa hora. (Matth. XXIII, 38). Quaeret autem fortasse aliquis quid ista significent, quoniam Christi miracula sine aliqua significatione [Col. 0220C] raro inveniuntur. Potest igitur homo iste Judaeorum populus intelligi, cujus filius spiritus est, qui et anima vocatur: secundum hoc, quod de ipso Domino dicitur, quia inclinato capite tradidit spiritum, id est animam. Rogat igitur homo iste pro filio suo, rogat populus iste pro spiritu et anima sua. Quare? Quia lunaticus est: Stultus enim, ait quidam, ut luna mutatur (Eccl. XXVII, 12). Nisi enim Judaei lunatici essent, nequaquam eis Dominus dixisset: »Vos ex patre diabolo estis (Joan. VIII, 44).« Vexati itaque a diabolo saepe in ignem invidiae et furoris, et saepe in aquam pravae doctrinae et erroris mergebantur. Haec autem generatio, qui vult intelligere, quam incredula semper et perversa fuerit, legat Moysi et prophetarum [Col. 0220D] libros: et quoniam populum istum neque sacerdos neque levita sanare potuerunt, ideo hic [Col. 0221A] dicitur, et obtuli eum discipulis tuis, et non potuerunt curare eum. Oportebat igitur ut eum sanaret Samaritanus. Interrogavit autem Dominus patrem pueri, ut Marcus ait, quantum temporis esset, ex quo illi hoc accidisset, et respondit, »ab infantia:« per quod populus iste semper a primaeva aetate incredulus et infidelis fuisse intelligitur. Unde Moyses eidem populo ait: »Adhuc vivente me et ingrediente vobiscum, semper contentiose egistis contra Dominum, quanto magis cum mortuus fuero? (Deut. XXXI, 27).« Tunc accesserunt discipul ad Jesum, et dixerunt ei: Quare nos non potuimus ejicere illum? Dicit illis: Propter incredulitatem vestram. Nondum enim apostoli perfectam fidem habebant [(413) 1Kb] ; ideoque alibi dicunt: »Domine, [Col. 0221B] 87 [(414) 1Kb] auge nobis fidem (Luc. XVII, 5);« temque: »Neque enim fratres ejus credebant in eum (Joan. VII, 5): »Unde et Stulti et tardi corde ad credendum (Luc. XXIV, 25):« a Domino vocantur Amen quippe dico vobis, si habueritis fidem sicut granum sinapis, dicetis monti huic: Transi hinc, et transibit, et nihil impossibile erit vobis. Dixit enim superius de grano sinapis, »quia minimum est omnibus seminibus, cum autem creverit, majus est omnibus oleribus, et fit arbor, ita ut volucres coeli veniant et habitent in ramis ejus (Matth. XIII, 32).« Hoc autem granum non solum in arbore crescit, sed semen quoque plusquam centesimum et millesimum reddit. Qui igitur habuerit talem fidem, quae ita crescat et [Col. 0221C] multiplicet, semperque fortis et indeficiens perseveret, nihil ei impossibile erit. Unde Apostolus: »Sancti, inquit, per fidem vicerunt regna, operati sunt justitiam, adepti sunt repromissionem: obturaverunt ora leonum, exstinxerunt impetum ignis, convaluerunt de infirmitate, fortes facti sunt in bello (Hebr. XXI, 33).« Si autem velis cognoscere quid fides possit, lege et caetera quae in eadem Epistola continentur. Sed quid est quod ait: Dicetis monti huic, Transi hinc, et transibit? Quid est monti huic, nisi illi miquo, quem apostoli de supradicto homine nec ejicere nec movere potuerunt? Quamvis enim propter superbiae altitudinem mons diabolus dici possit [(415) 1Kb] , hoc tamen in loco propter ponderis gravitatem qua hunc miserum hominem opprimebat, et a talibus [Col. 0221D] tantisque viris moveri non poterat, satis congrue mons vocatur. Hoc autem genus non ejicitur, nisi per orationem et jejunium. Quamvis, inquit, hic mons et hoc genus daemonum per fidem moveatur et ejiciatur, ad hoc tamen agendum et orationes et jejunia [Col. 0222A] necessaria sunt. Est igitur hoc magnum et singulare praesidium cunctis fidelibus, ut in magnis tentationibus ad orationem et jejunia confugiant; siquidem illa malignorum spirituum genera his vincuntur et ejiciuntur; quae alio modo nec ab ipsis Christi discipulis moveri possunt. Hoc itaque valde notemus, hoc valde memoriae commendemus, hujusque clausulae semper in omnibus tentationibus memores simus. Hoc autem maxime illi audiant, qui in ignem et aquam a diabolo praecipitantur, id est [(416) 1Kb] qui spiritu fornicationis, concupiscentiae flamma et voluptate vexantur: luxuria enim et ignis et aqua est; ignis quidem quia accendit: unde per Osee dicitur. »Omnes adulterantes, quasi clibanus succensi sunt a coquente (Ose. VII, 4).« Aqua vero, [Col. 0222B] quia totum hominem effeminat et in mollitiem reolvit.

LXXIII. Conversantibus autem in Galilaea, dixit, illis Jesus: Filius hominis tradendus est in manus hominum, et occident eum, et tertia die resurget.Et contristati sunt vehementer. Hoc autem ut alii evangelistae dicunt, discipuli non intelligebant, et quid significaret interrogare timebant: inde ergo contristati sunt vehementer, per quod datur intelligi, quia prius quidem non intellexerunt, sed postea intelligentes vehementer contristati sunt. Et cum venissent Capharnaum accesserant qui didrachma accipiebant ud Petrum, et dixerunt ei: Magister vester non solvit didrachma? Ait, etiam; et cum intrasset domum, [Col. 0222C] praevenit eum Jesus dicens: Quid tibi videtur Simon, Reges terrae a quibus accipiunt tributum et censum, a filiis suis, an ab alienis? Et ille dixit, ab alienis. Dixit illi Jesus: Ergo liberi sunt filii. Si, inquit, reges terrae non a filiis suis, sed ab alienis tributa accipiunt; manifestum est quod regum filii ab omni solutione tributi liberi sunt. Quod si filii regum tributa non solvunt, quanto magis ego tributa solvere non debeo, qui illius regis filius sum qui est Rex regum et Dominus dominantium [(417) 1Kb] ? Ut autem non scandalizemus eos, vade ad mare, et mitte hamum, et eum piscem qui primus ascenderit, tolle, et aperto ore ejus, invenies staterem; illum sumens da eis pro me et te. Ecce enim Salvator noster qui tributa solvere non debebat, tamen ne candalum fieret, [Col. 0222D] tributa persolvit. »Vae igitur illi per quem scandalum venit (Matth. XVIII, 7);« si tamen sine peccato scandalum evitare potest. Non enim peccat qui sua tribuit: peccat autem qui aliena rapuit. »Cui igitur tributum, tributum; cui vectigal, vectigal; cui timorem, [Col. 0223A] timorem; cui honorem, honorem (Rom. XIII, 7).« Apostoli verba sunt. Melius est enim viris catholicis et ecclesiasticis indebita dare, quam iniquorum contra Ecclesiam arma concitare, et impios et tyrannos scandalizare. Considerandum est autem quia Salvator noster, et secundum aliud, tributa ab aliis suscipit; et secundum aliud, ipse aliis tributa persolvit. Regis enim filius tributa recipit, hominis autem filius tributa persolvit. Cui enim nisi regis 88 filio pisces maris tributa persolvunt? Unus piscis vocatus est: statim cum tributo affuit. Si omnes vocarentur, simili modo omnes accurrerent [(418) 1Kb] , omnesque sua tributa persolverent: et quidem multo plures sunt pisces quam homines. Vide igitur si voluisset, quanta a tributariis suis tributa Dominus [Col. 0223B] suscepisset.

LXXIV. [CAP. XVIII.] In illa hora accesserunt discipuli ad Jesum dicentes: Quis putas major est in regno coelorum?Accesserunt utique discipuli ad Jesum, non loquendo sed cogitando. Audiebat enim Dominus eorum cogitationes non minus quam locutiones; quoniam simili modo in ejus auribus utraeque sonabant: unde et cogitationibus saepe respondet. Hoc autem ideo praemisi, quia alii evangelistae discipulos ad Jesum non accessisse, sed cogitasse, et inter se in via tractasse dicunt: quis eorum major esse videretur [(419) 1Kb] : Et advocans Jesus parvulum, statuit eum in medio eorum, et dixit: Nisi conversi fueritis, et efficiamini sicut parvuli, non intrabitis in regnum coelorum. Merito parvulum Dominus vocat, [Col. 0223C] ut ejus exemplo instruantur qui majores videri volunt. Videtis, inquit, hunc parvulum? nisi ab hac stulta sublimitate, quae vestros animos perturbat, ad hujus patientiam et humilitatem conversi fueritis, et efficiamini sicut parvuli, sine invidia, sine odio, sine superbia, sine ambitione; non solum majores in regno coelorum non eritis, verum etiam illuc non intrabitis. Ideo enim diabolus inde ejectus est, quia major ibi esse voluit. »Deponit enim Dominus potentes de sede et exaltat humiles (Luc. I, 52).« Quicunque ergo humiliaverit se sicut parvulus iste, hic est major in regno coelorum. Quicunque, inquit, ex vobis plus se humiliaverit, plus exaltabitur et major fiet: et si ad hujus parvuli similitudinem omnes vos humiliaveritis, omnes ibi inter omnes majores eritis [(420) 1Kb] . [Col. 0223D] Non igitur ambitio, sed humilitas majores facit; ille major qui humilior. Et qui susceperit unum parvulum talem in nomine meo me suscipit. Talem videlicet non aetate, sed conversione, ut quod isti attulit aetas, hoc illi afferat sanctitas et humilitas. Sit igitur humilis et patiens, sit absque odio et [Col. 0224A] invidia, sit sine dolo et simulatione, sit sine superbia et ambitione: sine his enim parvuli sunt, sine his et apostoli fuerunt: qualescunque enim prius fuerint, magistri tamen monita non surdis auribus suscipientes, tales postea facti sunt, quales eos fieri monuit. De his igitur parvulis Dominus dicit: Qui susceperit unum parvulum talem in nomine meo, me suscipit. Quid est in nomine meo nisi propter nomen meum, quia Christianus est, quia meus discipulus est, quia meo nomine insignitus est [(421) 1Kb] ? Qui autem hunc in Christi nomine suscipit, non solum suscipit istum, verum etiam Christum habitantem in isto. Qui autem scandalizaverit unum de pusillis istis, qui in me credunt; expedit ei, ut suspendatur mola asinaria in collo ejus, et demergatur in profundum [Col. 0224B] maris. Multis enim modis scandalizantur homines, multisque modis dicuntur scandala. Quocunque enim modo aliquem offendas, et ad iram et indignationem commoveas, scandalum est: tale autem scandalum non est ad mortem. In fide vero scandalizare aliquem, qualiter Judaei et haeretici saepe Ecclesiam scandalizant, ad mortem est. De hoc autem Dominus ait: »Beatus est qui non fuerit scandalizatus in me (Luc. VII, 25).« Melius est igitur homini, ut moriatur, et non qualicunque morte, sed illa quae magis tremenda esse videtur, videlicet ut cum magno lapide in profundum maris demergatur, quam simplicem [(422) 1Kb] aliquem et pusillum in Christum credentem scandalizet, et a fide catholica deviare faciat. Melius est enim occidi quam occidere; qui [Col. 0224C] enim occiditur non ideo beatitudine privatur. Legimus enim quosdam sanctorum martyrum, lapidibus collo ligatis, in profundum maris fuisse demersos: non ideo tamen eos credimus beatitudine esse privatos, qua privantur illi, qui aliquem scandalizant. Melius est igitur homini ut in corpore occidatur, quam ut in fide aliquem scandalizet. Vae mundo a scandalis. Vae illis qui scandala concitant, et qui scandalizantibus credunt: Vae haereticis et schismaticis, et his qui illorum sequuntur errores. Necesse est enim ut veniant scandala. Unde Apostolus ait: »Oportet haereses esse, ut hi qui probati sunt, manifesti fiant (I Cor. XI, 19).« Quod igitur haereticis et schismaticis fuit vae, hoc viris catholicis necessarium et utile fuit. Per hoc enim Ecclesiae fides magis [Col. 0224D] claruit; et illi multo amplius nocuissent, si semper occulti latuissent. Necesse igitur fuit bonis, ut venirent scandala. Verumtamen vae homini illi per quem scandalum venit. Quamvis enim multa bona ex hoc malo subsecuta sint, vae tamen illi per quem scandalum venit. Non enim ideo mala faciebat malus, ut bona [Col. 0225A] venirent; quae si fecisset, non tamen pro se, sed contra 89 se fecisset; sicut et ille de quibus Apostolus ait: »Faciamus mala, ut veniant bona, quorum damnatio justa est (Rom. III, 8).« Si autem manus tua vel pes tuus scandalizat te, abscide eum, et projice abs te. Bonum tibi est ad vitam ingredi debilem vel claudum, quam duas manus, vel duos pedes habentem mitti in ignem aeternum Quid enim per manum et pedem intelligamus, nisi amicos et propinquos nostros [(423) 1Kb] , quos velut propria membra diligimus, qui etiam quasi manus et pedes nobis necessarii sunt? Isti autem si nos in fide scandalizant, et eorum iniqua conversatione animas nostras perire sentimus, abscidamus eos a nobis et a nostro consortio separemus. Nihil enim est quod contra animam diligere [Col. 0225B] debeamus: non patrem, non matrem, non fratrem, neque uxorem, vel filios. Melius est enim nobis ut sine his ad vitam intremus, quam ut simul cum eis ad poenas et mortem ducamur aeternam. Id ipsum autem et per oculum significatur: sic enim dicere solemus de his, qui nobis aliquem valde amicum et necessarium auferunt: Oculum mihi eruit, pedem mihi abscidit, manum mihi abstulit: non tamen ipsa re, sed quadam rei similitudine. Videte ne contemnatis unum ex his pusillis. De illis pusillis dicit, qui a superba altitudine se humiliantes, patientia et humilitate, pusilli et parvuli sponte sua fiunt. Tales autem contemnendi non sunt: de quibus adhuc subditur: Dico autem vobis quia angeli eorum in coelis semper vident faciem Patris mei, qui [Col. 0225C] in coelis est. De angelis enim Apostolus ait, quia sunt administratorii spiritus, in ministerium missi, propter eos qui haereditatem capiunt salutis (Hebr. I, 14): venit enim Filius hominis salvare quod perierat. Valde igitur timendum est ne quis eos scandalizet, et in errorem inducat, pro quibus Dei Filius in mundum veniens, et carnem suscipiens, semetipsum humiliavit factus obediens usque ad mortem.

LXXV. Quid vobis videtur: si fuerint alicui centum oves, et erraverit una ex eis, nonne relinquet nonaginta novem in montibus et vadet quaerere eam quae erravit?Et si contigerit ut inveniat: amen dico vobis quia gaudebit [(424) 1Kb] super eam magis quam supra nonaginta [Col. 0226A] novem quae non erraverunt. Sic non est voluntas ante Patrem vestrum qui in coelis est, ut pereat unus de pusillis istis. Quis est enim iste qui habet centum oves, nisi idem ipse qui loquitur, Jesus Christus Dominus noster [(425) 1Kb] ? Centum enim oves, tota angelorum et hominum multitudo intelligitur. Ovis enim centesima, homo est, qui non solum decima, verum etiam decima decimae [(426) 1Kb] a Moyse saepe vocatur. Hic autem tunc erravit, quando praeceptum Dei transgrediens, pomum vetitum comedit. Pro hac itaque una, nonaginta novem, id est totam illam angelorum multitudinem, in aliis coelorum montibus Dominus dereliquit [(427) 1Kb] , et hanc unam quae erraverat, quaerere venit: quae postquam inventa est et Christi sanguine redempta, tanta pro [Col. 0226B] ipsa in coelis exsultatio fuit, quanta pro caeteris omnibus prius non fuerat. Hoc autem non ideo factum est, ut plus caeteris ista diligatur, sed quia nulla alia de periculo mortis ad vitam rediit, in qua sui amoris gaudium caeterae ostendere potuissent. Quamvis autem ad angelorum numerum, fidelium numerus augeri credatur, homo tamen quasi una ovis inter centum erat, quando unus tantum cum uxore et non plures erant: haec enim una erravit, pro hac de coelis Christus descendit [(428) 1Kb] .

LXXVI. [(429) 1Kb] Si autem peccaverit in te frater tuus, vade et corripe eum inter te et ipsum solum. Si te audierit, lucratus eris fratrem tuum.Haec autem apostolis eorumque successoribus, episcopis videlicet, et sacerdotibus Dominum specialiter dixisse, ex eo maxime [Col. 0226C] intelligi potest, quod mox ipse in sequentibus ait. Amen dico vobis, quaecunque ligaveritis super terram, erunt ligata et in coelo, et quaecunque solveritis super terram erunt 90 soluta et in coelo. Unde et bene dicitur: si peccaverit in te frater tuus: peccat autem in pastorem qui oves affligit: peccat in episcopum qui populo sibi commisso injuriam facit. Ad hos enim pertinet corripere; ad hos pertinet excommunicare, et de Ecclesia pellere, hoc autem quo ordine faciamus, ipse Dominus nos docuit dicens: Vade, et corripe eum inter te et ipsum solum. Si enim hoc faciamus, non est unde frater noster merito [(430) 1Kb] scandalizari debeat, praesertim cum [Col. 0227A] bona suadentes, veritatem ei dicamus. Qui si nos audierit, nostra humili allocutione Domino reconciliabitur: si autem non audierit, adhibe tecum adhuc unum vel duos, ut in medio duorum vel trium testium stet omne verbum. Paucos adhuc Dominus adhibere jubet, ne ille qui corrigitur multorum redargutione scandalizatus deterior fiat. Sufficiunt tamen isti ad testimonium, si vel de injusta conventione, vel se non ita ut dicitur, eis respondisse, contra episcopum vel sacerdotem aliquando agere voluerit. Quod si non audierit eos, dic Ecclesiae; quatenus vel omnium objurgatione erubescat, qui paucorum humili allocutione satisfacere noluit. Unde et Apostolus ait: »Sufficit illi qui ejusmodi est, objurgatio quae sit a pluribus. Si autem Ecclesiam non audierit, sit [Col. 0227B] tibi sicut ethnicus et publicanus (I Cor. XI, 6):« ut excommunicatus, et ab Ecclesia separatus: nullus Ecclesiae unus ei communicet, qui Ecclesiae credere noluit, ejusque consiliis obedire contempsit; et caeteri hoc audientes timeant, atque unius exemplo corrigantur multi. Amen dico vobis, quaecunque ligaveritis super terram, erunt ligata et in coelo, et quaecunque solveritis super terram, erunt soluta et in coelo. Hoc episcopi audiant; et hunc ligandi et solvendi ordinem teneant [(431) 1Kb] ; prius singulariter aut per se aut per alium peccantes conveniant, deinde cum paucis, postmodum vero cum tota Ecclesia, quam si audire contempserint, jam tunc eos ligare non dubitent. Qui enim sic ligantur, et in coelo et in terra ligati sunt: Iterum dico vobis, quia si duo [Col. 0227C] ex vobis consenserint super terram, de omni re, quodcunque petierint, fiet illis a Patre meo, qui in coelis est: ubi enim sunt duo vel tres congregati in nomine meo, ibi sum in medio eorum. Qualiter enim intelligere debeamus hoc quod ait de omni re, determinatur, dum dicitur in nomine meo. Non enim malam petitionem facere possunt, qui in ejus nomine congregantur, et in quorum medio ipse est; id est in quorum corde ipse praesidet, quia ideo ibi est ut corda regat, consilia dirigat, petitiones disponat, eosque sibi invicem in bono consentire faciat. Videtur autem huic loco illud convenire, quod alibi dicitur: »Quidquid petieritis Patrem in nomine meo, dabit vobis (Joan. XVI, 23).« Illi enim sibi in bono consentiunt, [Col. 0227D] illi in nomine Jesu congregantur et petunt, qui ea postulant quae ad salutem pertinent. Quid enim nisi salus, Salvatoris [(432) 1Kb] nomine quaeritur? [Col. 0228A] Jesus enim Salvator interpretatur: qui igitur salutem non petit, quamvis vocet Jesum, non tamen petit in nomine Jesu, quia non hoc petit quod interpretatur Jesus. Dicatur ergo: si duo ex vobis consenserint super terram, de omni re, quodcunque cum fide et sine haesitatione petierint in nomine meo, fiet eis. Unde hoc? Quia ubi sunt duo vel tres congregati in nomine meo, ibi sum in medio eorum. Quod si duo vel tres in bono consentientes, et in Christi nomine petentes sic exaudiuntur, quanto magis plures, quanto magis totam Ecclesiam Deus exaudit? Sed dicis: Quid si in nomine Jesu pro damnatorum salute petant? Nunquid exaudiuntur? Nam pro Judaeis et schismaticis et haereticis quotidie Ecclesia orat et non exauditur. Oravit et [Col. 0228B] Dominus pro Judaeis, dicens: »Pater, ignosce illis, non enim sciunt quid faciunt.« Sic igitur et pro multorum salute orant sancti, et non exaudiuntur. Determinandum est igitur et istud, ut sic dicatur: Si duo ex vobis in bono consenserint super terram, de omni re, quodcunque petierint in nomine meo; si tamen tale sit quod Dei ordini et dispositioni conveniat, fiet eis a Patre meo, qui in coelis est: aliter enim non exaudiuntur, quamvis sibi consentiant, quamvis petant in nomine Jesu. Quoties igitur oramus, et non exaudimur, ideo fit quia aut in nomine Jesu non petimus, aut quia contra ejus ordinem, et dispositionem petimus: ipse enim scit quos elegerit, ipse scit quid nobis opus sit, priusquam petamus. Tunc accedens Petrus ad eum dixit: Domine, quoties peccaverit in me frater [Col. 0228C] 91 meus, et dimittam ei; usque septies? Dicit illi Jesus: Non dico tibi usque septies, sed usque septuagies septies. Quod tale est ac si diceret: Quoties peccaverit, toties dimitte [(433) 1Kb] , si septies, septies; si decies, decies; si centies, centies; si millies, millies: ut non ille plus in te peccare, quam tu illi dimittere possis: aliter enim non dimittetur tibi. Unde superius dixit: »Nisi dimiseritis hominibus peccata eorum, nec Pater vester dimittet vobis peccata vestra (Matth. VI, 15),« Putabat autem beatus Petrus sibi sufficere si septies dimitteret, quoniam Scribae et Pharisaei legem et prophetas exponentes, et non intelligentes, multum in suis sermonibus hunc numerum [(434) 1Kb] commendabant, quem satisfactioni et emendationi sufficere posse putabant: [Col. 0228D] unde septem diebus azyma comedunt; unde et leprosus quando mundatur; et vir qui fluxum seminis [Col. 0229A] patitur, septem diebus separatur: separatur autem septem diebus et mulier menstruata: similiter quando pariebat, septem diebus immunda erat. Naaman quoque ex praecepto Elisaei septies mergitur in Jordanem, et sacerdos offerens sacrificium, tingens digitum in sanguine, septies illum contra Dominum spargit. Psalmista quoque sic ait: »Septies in die laudem dixi tibi.« Propter haec igitur et alia multa quae de hoc numero secundum litteram Judaei intelligebant, dixit beatus Petrus usque septies: legis vero et prophetarum magister altius omnia intelligens, addidit super haec, usque septuagies septies. Verumtamen si bene intelligatur septies, nihil minus est septies quam septuagies septies. De hoc autem in Levitico sufficienter diximus [(435) 1Kb] .

LXXVII. Ideo assimilatum est regnum coelorum homini regi qui voluit rationem ponere cum servis suis.Et cum coepisset rationem ponere, oblatus est ei unus qui debebat ei decem millia talenta. Iste enim rex ipse est qui loquitur Deus et homo Jesus Christus Dominus noster: qui quotidie cum servis suis rationem ponit [(436) 1Kb] , quoniam per episcopos et sacerdotes hominum peccata dijudicat, dum unusquisque ad poenitentiam veniens, quantum debeat, et in quibus peccaverit, Domino confitetur. Ille autem unus qui decem millia talenta debebat, quis alius intelligitur, nisi omnes illi, qui plus caeteris in omnibus peccant? Sed quare cum hoc prius rationem Dominus ponere voluit, nisi ut hujus exemplo caeteri intelligerent quid in suis rationibus responderent, [Col. 0229C] et quantam spem habere potuissent? Si enim ei qui plus caeteris debebat, quoniam se humiliavit, omne debitum Dominus dimisit, quanto magis aliis qui non tantum peccaverunt, si digne poenituerint, omnia peccata dimittet? Ideo enim decem millia talenta posuit, quia hoc debito nullum aliud debitum majus est: omnes enim numeri in hoc numero continentur, quoniam ex denis numeris multiplicatur: cujus unaquaeque pars tam perfecta est, ut replicari quidem possit, crescere vero non possit [(437) 1Kb] . Cum enim usque ad decem numeramus, ni iterum ab uno incipiamus, nihil habemus quid dicamus: similiter autem fit cum venimus ad centum; et similiter cum venimus ad mille; atque similiter cum [Col. 0229D] venimus ad decem millia; decies enim decem fiunt centum, et decies centum fiunt mille; et decies mille fiunt decem millia. Hoc igitur debito majus debitum non est. Sed videamus quod sequitur. Cum autem non haberet unde redderet, jussit eum Dominus ejus venundari et uxorem ejus et filios, et omnia quae habebat, et reddi. Peccator enim ad poenitentiam [Col. 0230A] veniens, non prius habet unde debitum solvat, donec ex toto humiliatus, sacerdotum consilio se per omnia obedire promittat. Ideoque ei a sacerdotibus dicitur: Nisi debitum solveris, et poenitentiam egeris, tu et uxor tua, filii tui et cuncta quae possides, in aeternum peribitis: per quod datur intelligi quod ipse totus carneus simul cum anima sua, cunctisque sensibus corporis sui, incendiis tradetur aeternis: qui enim cum his omnibus cruciatur, in nulla parte sui requiem habet. Si autem his auditis contremiscat, et se satisfacere et obedire ex corde promittat, fiet ei quod sequitur. Procidens autem servus ille rogabat eum dicens, Patientiam habe in me, et omnia reddam tibi. Misertus autem dominus servi illius, dimisit eum: et debitum dimisit [Col. 0230B] illi. Ecce dimissum est tibi debitum; vide ut in bono perseveres: dimitte tu quoque debitoribus tuis, sicut et tibi dimissum est debitum tuum: quod si facere nolueris, audi et exspecta quod sequitur: Egressus autem servus ille invenit unum de conservis suis, qui debebat ei centum denarios, et tenens suffocabat eum dicens: Redde quod debes. Valde parvum 92 debitum est centum denariorum ad comparationem decem millium talentorum; stultissimus igitur est, qui centum denarios non vult dimittere, ea conditione, ut ei decem millia talenta dimittantur. Et procidens conservus ejus rogabat eum dicens: Patientiam habe in me, et omnia reddam tibi. Ille autem noluit: sed abiit, et misit eum in carcerem, donec redderet debitum. Fortasse iste non audivit; [Col. 0230C] aut si audivit non intellexit; aut si intellexit parvipendendo neglexit quod Dominus alibi ait: »Eadem quippe mensura qua mensi fueritis remetietur vobis (Luc. VI, 38).« Videntes autem conservi ejus quae fiebant, contristati sunt valde, et venerunt et narraverunt domino suo omnia quae facta fuerant. Isti enim conservi, et angeli et homines intelliguntur [(438) 1Kb] . Omnes enim sunt conservi qui unius sunt domini servi: et isti quidem iniquorum oppressionem et miserorum afflictionem domino narrant, quia pro his assidue ad Deum clamant. Tunc vocavit illum dominus suus et ait illi: Serve nequam, omne debitum dimisi tibi, quoniam rogasti me: nonne ergo oportuit et te misereri conservi tui, sicut et ego tui misertus sum? [Col. 0230D] Et iratus dominus ejus tradidit eum tortoribus, quoad usque redderet universum debitum. Tortores isti, maligni spiritus sunt [(439) 1Kb] , quibus miser homo ad puniendum traditur, neque de eorum potestate eripitur, donec universum debitum reddat. Nunquam igitur de illorum potestate eripitur, quoniam hoc debitum semper redditur, nunquam tamen integrum [Col. 0231A] solvitur. Hanc autem totam similitudinem ad quid attulerit, ipse Dominus protinus exponit dicens: Sic et Pater meus coelestis faciet vobis, si non remiseritis unusquisque fratri suo de cordibus vestris. Nota quod ait de cordibus vestris: non enim [Col. 0232A] sufficit labiis dimittere, nisi et cerda conveniant. [CAP. XIX.] Et factum est, cum consummasset Jesus sermones istos, migravit a Galilaea, et venit in fines Judaeae trans Jordanem: et secutae sunt eum turbae multae; et curavit eos ibi.



PARS QUARTA
[Col. 0231]

LXXVIII. Et accesserunt ad eum Pharisaei tentantes eum et dicentes, si licet homini dimittere uxorem suam quacunque ex causa.Quod enim ait; quacunque ex causa, tale est ac si diceret, pro aliqua causa, non ut sonare videtur pro omni causa [(440) 15Kb] . Qui respondens ait eis: Non legistis, quia qui fecit [Col. 0231B] hominem ab initio, masculum et feminam fecit eos? Et dixit: Propter hoc dimittet homo patrem et matrem, et adhaerebit uxori suae, et erunt duo in carne una. Itaque jam non sunt duo, sed una caro: quod ergo Deus conjunxit, homo non separet. Deus est qui loquitur, et virum cum uxore unam carnem esse dicit, qui quamvis personaliter duo sint, tamen de una carne ambo, sic se diligere et charitatis vinculo jungere, et nunquam a se separare delient; ac si non duo, sed una ex toto caro fuissent. Dicunt illi: Quid ergo Moyses mandaxit, dare libellum repudii, et dimittere? Si, inquiunt, una caro sunt, si inseparabiles sunt, tantoque dilectionis vinculo jungi debent, cur Moyses dimittere mandavit? Ait illis: quoniam Moyses ad duritiam cordis vestri permisit [Col. 0231C] vobis dimittere uxores vestras: ab initio autem non fuit sic. Quomodo sic? Ut homo dimitteret uxorem suam pro qualibet causa. Moyses autem dicit, ut qui propter aliquam foeditatem dimiserit uxorem suam, det illi libellum repudii. Sed aliter hic, et aliter ibi loquitur Moyses, imo Dominus per Moysen. Haec enim uxor quae propter aliquam foeditatem dimittitur, unaquaelibet haeresis intelligitur: quam quidem non verbis simplicibus, sed scripto et juramento, firmaque stipulatione dimittere convenit, quatenus ille qui eam dimittit, ad eam ulterius non revertatur. Hoc igitur quod spiritualiter intelligi debet, juxta litteram Moyses intelligere et observare Judaeos 93 permisit; sed propter duritiam [Col. 0231D] cordis eorum: ne videlicet uxores suas interficerent, vel nimium affligerent, cum eas propter aliquam foeditatem odio haberent [(441) 1Kb] . De his autem in Deuteronomio sufficienter diximus [(442) 1Kb] . Dico autem vobis, quia quicunque dimiserit uxorem [Col. 0232A] suam, nisi ob fornicationem, et aliam duxerit, maechatur. Et hoc quidem in hoc eodem libro superius exposuimus. Dicunt ei discipuli ejus: Si ita est causa hominis cum uxore, non expedit nubere: id est si tali vinculo juncti sunt, et hanc fidem sibi mutuo custodire oportet, non expedit vel nubere, vel uxorem [Col. 0232B] ducere [(443) 1Kb] . Similiter enim et Apostolus ait: »Solutus es ab uxore? noli quaerere uxorem:« itemque: »Dico autem non nuptis, et viduis, bonum est illis, si sic permaneant, sicut et ego: quod si non se continent, nubant; melius est enim nubere quam uri (I Cor. VII, 27).« Dixitque Dominus: Non omnes capiunt verbum istud, sed quibus datum est. Hoc, inquit, verbum quod dicitis, scilicet quia non expedit nubere; hoc praeceptum castitatis et continentiae non omnes capiunt, non omnes custodiunt vel recipiunt: sed illi tantum quibus divinitus datum est. Sunt enim eunuchi, qui de matris utero sic nati sunt. Illi videlicet qui frigidae naturae existentes, facillime carnis ferunt titillationem. Et sunt eunuchi qui facti sunt ab hominibus: per quos [Col. 0232C] non solum contritos testibus intelligimus, verum etiam eos, quos praepositorum suorum diligentissima cura, etiam nolentes, caelibes facit. Et sunt eunuchi qui se ipsos castraverunt propter regnum coelorum. Illi enim caeteris meliores, non ferro sed carnis maceratione fiunt [(444) 1Kb] . Qui potest capere capiat. Qui potest continentiam custodire, custodiat: qui vero non potest, cui vult nubat, tantum in Domino [(445) 1Kb] . Haec autem licentia non datur illis qui castitatem voverunt, vel qui majoris religionis ordinem susceperunt.

LXXIX. Tunc oblati sunt ei parvuli, ut manus eis imponeret et oraret; id est ut eos tangeret et benediceret: discipuli autem increpabant eos.Adhuc enim discipuli carnales erant, et eos qui carnaliter sapiunt, [Col. 0232D] significabant. Multi enim sunt in Ecclesia, qui se in eo placere Deo putant, quod parvulos et simplices ab ejus regimine removere conantur, volentes potentes et astutos eligere, quorum fortitudine [Col. 0233A] et prudentia temporaliter Ecclesia crescat: non attendentes quia »sapientia ejus mundi stultitia est apud Deum.« Sed videamus quod sequitur: Jesus autem ait eis: Sinite parvulos, et nolite eos prohibere ad me venire; talium est enim regnum coelorum. Tales, inquit, eligite, tales prohibere nolite, tales in Ecclesia constituite, et talibus manus imponite. Et cum imposuisset eis manus, abiit inde. Multis enim modis manus impositio dicitur [(446) 1Kb] : hic autem consecrationem significat: de qua Apostolus ait: »Nemini cito manum imposueris (I Tim. V, 22).«

LXXX. Et ecce unus accedens, ait illi: Magister bone, quid boni faciam, ut habeam vitam aeternam?Qui dixit ei: Quid me interrogas de bono? unus est bonus, [Col. 0233B] Deus. Quid est igitur quod dicitur: Vidit Deus cuncta quae fecerat, et erant valde bona. Si enim Deus omnia fecit, et cuncta quae fecit non solum bona sunt, sed et valde bona, quomodo unus et solus Deus, bonus? [(447) 1Kb] Ipse enim solus naturaliter est bonus, quia se ipso et non ab alio est bonus: caetera vero non a se ipsis, sed ab eo sunt, a quo bona in principio creata sunt [(448) 1Kb] . Si autem vis ad vitam ingredi, serva mandata. Dicit ille: Quae? Jesus autem dixit: Non homicidium facies, non adulterabis, non facies furtum, non falsum testimonium dices; honora patrem et matrem, et diliges proximum tuum sicut teipsum. Dicit illi adolescens: Omnia haec custodivi a juventute mea: quid adhuc mihi deest? Si enim, ut Apostolus ait, plenitudo [Col. 0233C] legis est dilectio, aut iste non bene intellexit diliges proximum tuum sicut teipsum, aut si intellexit, non bene respondit [(449) 1Kb] . Quid enim ei deesse potest qui totam legem custodit? Putabat enim iste, sicut videtur, proximum suum se bene diligere, quia cum non occidebat, quia bona sua ei non auferebat, aliasque injurias ei non faciebat. Ideoque qualiter hoc intelligere debeat, Dominus subinferens ait: Si vis perfectus esse, vade, vende omnia quae habes, et da pauperibus, et habebis thesaurum in coelo, et veniens sequere me. Haec est vera mensura perfectionis: ille implet legem, qui ista custodit. Nec in 94 Dei dilectione peccat qui Christum sequitur; nec in dilectione proximi, qui indigentibus omnia largitur. Non desperet tamen cui ad hanc perfectionem [Col. 0233D] venire non datur: multi enim salvantur qui neque omnia relinquunt, neque omnia pauperibus [Col. 0234A] tribuunt: ad culmen tamen perfectionis non perveniunt. Cum audisset autem adolescens verbum, abiit tristis: erat enim habens multas possessiones; ecce qualiter erat adolescens ostenditur: bonus erat quia aliis non nocebat, sed non erat bonus quia aliis non subveniebat; nec sua largiri, nec aliena rapere noverat: loquebatur cum Deo, qui veras divitias ei ostendebat, magis tamen in terrena possessione quam in coelestis thesauri promissione spem habebat. De talibus enim Apostolus ait: »Praecipe divitibus hujus saeculi non sperare in incerto divitiarum (I Tim. VI, 17).« Aliud est enim divitem esse; aliud in divitiis spem habere: qui enim in divitiis spem suam ponunt, valde difficile salvari possunt [(450) 1Kb] . Unde et Dominus subinferens ait: Amen [Col. 0234B] dico vobis quia dives difficile intrabit in regnum coelorum. Et iterum dico vobis: Facilius est camelum per foramen acus transire, quam divitem intrare in regnum coelorum. Prius difficile, deinde impossibile dixit: impossibile est enim ut divites in divitiis spem habentes intrent in regnum coelorum: de illis enim hoc intelligitur. Sic enim Marcus evangelista Dominum dixisse narrat: »Filioli, quam difficile est confidentes in pecuniis regnum Dei introire!« [(451) 1Kb] Sed quid per camelum cujus unicum et singulare officium est onera portare, nisi eos intelligamus qui peccatorum pondere praegravantur? Quibus se Psalmista connumerans ait: »Quoniam iniquitates meae supergressae sunt caput meum, sicut onus grave gravatae sunt super me (Psal. XXXVI, 5).« [Col. 0234C] De divitibus autem quid dicit? »Ecce homo qui non posuit Deum adjutorem sibi, sed speravit in multitudine divitiarum suarum, et praevaluit in vanitate sua (Psal. LI, 9).« Facilius igitur est camelum, id est aliquem valde peccatorem transire per foramen acus, id est per arctam et angustam viam quae ducit ad vitam, quam hujusmodi divitem intrare in regnum coelorum [(452) 1Kb] ; quoniam ille facilius a peccatis, quam iste a divitiarum spe separari potest. Auditis autem his, discipuli mirabantur valde, dicentes: Quis ergo poterit salvus esse? Hoc enim discipuli non dixissent, si de quo divite Dominus loquebatur, intellexissent. Aspiciens autem Jesus, dixit illis: Apud homines hoc impossibile est, apud Deum autem omnia possibilia sunt. Quod enim ait [Col. 0234D] apud homines, hoc est secundum intellectum humanum; quod vero ait apud Deum, hoc est secundum [Col. 0235A] spiritualem intellectum et divinum; non est enim impossibile Deo, qualemcunque divitem ad suae voluntatis viam convertere [(453) 1Kb] , quamvis valde difficile sit ut pauper esse velit, qui semper dives fuerat. Si igitur ad litteram intelligatur, impossibile est: si vero spiritualiter, sicut modo exposuimus, impossibile non est. Impossibile est enim quantum ad litteram, ut per foramen acus transeat camelus; quantum vero ad spiritualem intelligentiam, non est impossibile.

LXXXI. Tunc respondens Petrus dixit ei: Ecce nos reliquimus omnia et secuti sumus te: quid ergo erit nobis?Ille, inquit, dives, de quo superius locutus es, neque omnia dimittere, neque te sequi voluit, cui etiam quid responderis audivimus; de nobis [Col. 0235B] autem quid dicis, qui omnia reliquimus et te secuti sumus? Omnia enim Petrus reliquerat, quia non solum ea reliquerat quae habebat, sed ea quoque quae habere poterat, ut ulterius in hoc mundo nihil proprium possideret, nihilque possidere desideraret [(454) 1Kb] . Unde ipse nos quoque admonet dicens: »Nolite diligere mundum, neque ea quae in mundo sunt (I Joan. XI, 15):« Et majus quidem est habendi voluntatem, quam ipsum habere derelinquere. Jesus autem dixit illis: Amen dico vobis, quod vos qui secuti estis me, in regeneratione, cum sederit Filius hominis in sede majestatis suae, sedebitis et vos super sedes duodecim, judicantes duodecim tribus Israel. Duo Petrus proposuerat, sed alterum Christus assumpsit: non enim dixit, »Vos qui reliquistis [Col. 0235C] omnia.« Sed quid dixit? Vos qui secuti estis me [(455) 1Kb] : Omnia enim derelinquit qui perfecte sequitur Jesum. Sufficiens ergo fuit alterum dicere, quia utraque in uno continebantur. Vos, inquit, qui secuti estis me, qui mecum per eamdem viam inceditis, qui ad coelestia festinatis, qui terrena cuncta despicitis, qui justitiam et veritatem, pacem et misericordiam diligitis, vos sedebitis super sedes duodecim, judicantes duodecim tribus Israel. Sedebunt utique apostoli super sedes duodecim: sedebunt et alii super sedes suas, qui eorum exemplo 95 vixerunt [(456) 1Kb] , et Christum Dominum sunt secuti. Plures enim sunt-ibi sedes quam duodecim, pluresque judices ibi erunt: non solum enim episcopi [Col. 0235D] et sacerdotes ibi judicabunt, verum etiam, ut superius dicitur, regina Austri, et Ninivitae resurgent in judicio cum generatione ista, et condemnabunt eam. Sed quae sunt istae sedes, super quas isti judices sedent? Istae enim sedes, singulae Ecclesiae sunt: unde et episcopi Ecclesias quibus praesunt, [Col. 0236A] sedes suas vocare consueverunt. Sedebit igitur unusquisque in sede sua, quoniam unusquisque in populo quem rexit et praedicavit major et sublimior apparebit. Sedebit autem et Dominus in sede majestatis suae, quoniam excelsus super omnes gentes Dominus, cunctis et angelis et hominibus praesidebit. Judicabit igitur Dominus, judicabunt et apostoli, judicabunt insuper episcopi et sacerdotes: omnes praeterea ibi judicabunt quorum exemplo caeteri damnabuntur. Et omnis qui reliquerit domum vel fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet, et vitam aeternam possidebit. Alii autem evangelistae dicunt: »centuplum accipiet in hac vita; post hanc vitam, vitam aeternam.« Quibus et Marcus [Col. 0236B] addit [(457) 1Kb] »cum persecutionibus;« centuplum enim cum persecutionibus in hac vita suscipiunt sancti, quia quicunque Deum diligunt ejusque voluntatem faciunt, sanctorum fratres et sorores, patres et matres, amici et propinqui fiunt. Sic enim de se ipso Dominus ait: Quicunque fecerit voluntatem Patris mei, qui in coelis est, ipse mihi frater et soror et mater est (Matth. XII, 31). Fratres autem et sorores, patres et matres, uxores et filii, isti dicuntur, non natura sed officio et affectione: quos enim multum diligimus, his nominibus vocare solemus.

LXXXII. Multi autem erunt primi novissimi, et novissimi primi [(458) 1Kb] .Hanc enim propositionem ad quid attulerit, sequentia manifestabunt: ad hanc [Col. 0236C] enim spectat tota subsequens similitudo: unde et in conclusione dicitur: Sic erunt novissimi primi et primi novissimi. Quod quidem si de mundi aetatibus intelligatur, non video qualiter primi sint novissimi, vel novissimi primi. Primi enim fuerunt patriarchae et prophetae, et caeteri prioris Testamenti, ad vitam praedestinati: novissimi autem nos sumus; de quibus Joannes ait: »Filioli, novissima hora est (I Joan. II, 18):« Et Apostolus: »Nos sumus, in quos fines saeculorum devenerunt (I Cor. X, 11).« Et isti quidem sicut tempore primi fuerunt, ita et primi denarium susceperunt. Hos enim statim post passionem suam Christus Dominus a poenis eripiens, in gloriam introduxit. Apostolus quoque ait: »Quia nos qui vivimus, qui residui sumus, non praeveniemus [Col. 0236D] eos qui dormierunt: quoniam ipse Dominus in jussu et in voce archangeli et in tuba Dei descendet de coelo, et mortui qui in Christo sunt resurgent primi. Deinde nos qui vivimus, qui relinquimur, simul rapiemur cum illis in nubibus obviam Domino (I Thess. IV, 14, 15, 16).« Quomodo igitur sunt [Col. 0237A] novissimi primi? Nunc autem ipsam parabolam audiamus. [CAP. XX.] Simile est regnum coelorum homini patrifamilias qui exiit primo mane conducere operarios in vineam suam. Hoc autem tale est, ac si diceret: Sic fit in regno coelorum, sicut factum est in vinea patrisfamilias, in quam ipse, primo mane exiens, operarios conduxit. Regnum coelorum, Ecclesia est; paterfamilias, Christus Dominus noster: ejus namque familia, et angeli et homines sunt: magna quidem est familia, quia magnus est et paterfamilias. Venit autem iste paterfamilias ut conduceret operarios in vineam suam. Vinea enim Domini Sabaoth, domus Israel est: vinea, Dei Ecclesia est: extra quam qui laborat, mercedem non recipit: in qua qui laborat, denarium suscipit. Ille enim denarius, [Col. 0237B] remuneratio est aeternae beatitudinis: ideo unus denarius omnibus datur: unus primis, et unus novissimis. Et alii quidem primo mane laborare incipiunt: alii vero circa horam tertiam: alii autem circa sextam, et nonam horam: alii quoque circa horam undecimam. Hoc est enim quod ait: Conventione autem facta cum operariis ex denario diurno, misit eos in vineam suam. Et egressus circa horam tertiam, vidit alios stantes in foro otiosos, et dixit illis: Ite et vos in vineam meam, et quod justum fuerit dabo vobis: illi autem abierunt. Iterum autem exiit circa sextam, et nonam horam, et fecit similiter. Circa undecimam vero exiit, et invenit alios stantes in foro otiosos, et dixit illis: Quid hic statis tota die otiosi? Dicunt illi: Quia nemo nos conduxit. Dixit [Col. 0237C] illis: Ite et vos in vineam meam. Primo namque mane in vinea Dei laborare incipiunt, qui a primaeva aetate, id est a pueritia in Ecclesia Dei Domino serviunt [(459) 1Kb] : illi 96 autem circa horam tertiam laborare veniunt, qui in adolescentia servire incipiunt: veniunt autem et illi circa sextam et nonam horam, qui vel in juventute, vel in senectute, ad poenitentiam convertuntur. Undecima vero hora illa est, quae in qualibet aetate fini appropinquat et morti proxima est. Hanc enim horam non solum juvenes et senes, verum etiam pueri habent. In hac igitur hora laborare incipit et ille qui in decrepita aetate, et ille qui in gravi infirmitate ex toto corde ad Dominum convertitur. Nullus ergo locus desperationi, nullus locus restat [Col. 0237D] excusationi; siquidem in omni aetate et in omni hora peccator suscipitur: »Peccator enim quacunque hora conversus fuerit, et ingemuerit, vita vivet et non morietur [(460) 1Kb] .« Convertatur igitur vel undecima hora, convertatur vel in ultimo vitae termino, qui prius in bono otiosus, et in malo sedulus fuit. Nam et ipse si voluerit, et si conversus fuerit, etsi vel ad horam laborare coeperit, simul cum aliis mercedem denariumque recipiet. Unde et subditur: Cum sero autem factum esset, dixit Dominus [Col. 0238A] vineae procuratori suo. Voca operarios, et redde illis mercedem, incipiens a novissimis usque ad primos. Sero enim unicuique fit, quando ultimum diem cum vita finit: Dei vero procuratores, angeli sunt, qui sanctorum animas Deo repraesentant, et in requiem inducunt; de quibus Apostolus: »Omnes enim sunt administratores Spiritus, in ministerium missi, propter eos qui haereditatem capiunt salutis (Hebr. I, 14).« Fit autem plerumque, ut illi qui posterius veniunt, primi denarium et mercedem recipiant; quoniam saepe contingit, ut primi de hac vita exeant, qui posterius laborare et Deo servire incipiunt. Primus enim denarium recipit, qui primus de hac vita exiit. Multi enim sanctorum eadem die qua crediderunt, de hoc mundo per martyrium [Col. 0238B] exierunt: isti igitur una et ultima hora in Dei vinea laborantes, prius susceperunt denarium, quam illi qui a primaeva aetate Domino servientes, et post eos de hoc saeculo exeuntes, sicut prius laborare coeperunt, ita post eos denarium acceperunt. Fit igitur aliquando, etsi non semper, in Ecclesia Dei, quod in vinea patrisfamilias factum fuisse narratur: ut videlicet primi sint novissimi, et novissimi primi. Hoc autem quia non semper fit, ideo in principio hujus similitudinis Dominus ait: Multi autem erunt primi novissimi, et novissimi primi. Si enim semper hoc fieret, non multos, sed omnes dixisset: sic igitur multi novissimi et in mercede suscipienda honorantur, et in pretio non minorantur. Unde et caeteri murmurantes dicunt: Hi novissimi una hora [Col. 0238C] fecerunt, et pares illos nobis fecisti qui portavimus pondus diei et aestus? Quos quidem digne satis Dominus redarguit, dum uni eorum respondit dicens: Amice, non facio tibi injuriam; nonne ex denario convenisti mecum? Tolle quod tuum est, et vade: volo autem et huic novissimo dare, sicut et tibi. An oculus tuus nequam est, quia ego bonus sum? Haec autem non ideo dicuntur, ut de proventu aliorum sanctos murmurare, vel nequam [(461) 1Kb] et invidos oculos habere intelligere debeamus; sed potius, ut murmurationis et invidiae malum, quantum sit intelligamus, et caveamus. Magnum enim vitium est quod tantopere a Domino redarguitur. Sancti quidem et boni sunt quicunque hunc denarium accipiunt: hunc autem accipiunt et primi et novissimi. Et [Col. 0238D] primi igitur et novissimi boni sunt. Quomodo ergo murmurare possunt? Quomodo nequam et invidos oculos habent? Tales igitur isti non sunt, et ne tales fiant, illorum exemplo admonentur. Bonum est enim in hac vinea laborare, sed malum est murmurare. Laboremus igitur, nec murmuremus: illorum reprehensio sit nostra correctio. Alterum nos invitat ad bonum, alterum dissuadet a malo. Illorum enim labor et remuneratio nos invitat; illorum vero murmurationis reprehensio nos a murmuratione compescit. [Col. 0239A] In utroque igitur consulit nobis Dominus, dum nos in altero laborare admonet, in altero vero murmurare dissuadet. Quod autem sequitur, multi enim sunt vocati, pauci vero electi, valde paucos esse ostendit eos qui salvantur, ad comparationem eorum qui per singulas horas vocantur [(462) 1Kb] . Suscipiunt igitur denarium et primi et novissimi; sed neque omnes primi, neque omnes novissimi; quoniam multi vocantur, et ad vineae laborem invitantur, qui neque inter primos, neque inter novissimos connumerantur.

LXXXIII. Et ascendens Jesus Jerosolymam assumpsit duodecim discipulos suos secreto, et ait illis: Ecce ascendimus Jerosolymam, et Filius hominis tradetur principibus sacerdotum, et scribis, et condemnabunt eum morte:et tradent eum gentibus ad illudendum, et flagellandum, et crucifigendum: et tertia die resurget. His autem paucis verbis totam suae passionis seriem Dominus prophetavit, ut eum sua sponte ad passionem venisse, intelligamus [(463) 1Kb] . 97 Tunc accessit ad eum mater filiorum Zebedaei cum filiis suis, adorans et petens aliquid ab eo. Mulier ista religiosa et Christo familiaris erat, ideo et magna petit, et confidenter ad Dominum accedit. Valde enim de Christo praesumebat, dum hoc pro filiis orat, quod ipsi filii per se petere timebant [(464) 1Kb] . Sed quid dicit? Dic ut sedeant hi duo filii mei, unus ad dexteram tuam, et unus ad sinistram in regno tuo. Cum ambitione loquitur mater, et [Col. 0239C] carnali affectu ambitiosis filiis primas in coelo cathedras postulat; unde et merito eis a Domino dicitur. Nescitis quid petatis. Neque ita petere, neque ita dare convenit primas sedes. »Potestis bibere calicem quem ego bibiturus sum? Dicunt ei: Possumus.« Obscure eis loquitur Dominus, et fortasse nondum intelligebant, de quo calice eis loqueretur. Dicebat enim de calice passionis, de quo et Petro apostolo alibi ait: »Calicem quem dedit mihi Pater, non vis ut bibam illum?« (Joann. XVIII, 11.) Et Psalmista: »Calicem salutaris accipiam, et nomen Domini invocabo (Psal. CXV, 13).« Et ait eis: Calicem quidem meum bibetis. Biberunt enim Jacobus et Joannes calicem Christi; non quod ambo martyrio vitam finierint, sed quod multas persecutiones, angustias, [Col. 0239D] et tribulationes ambo sustinuerint. Et Jacobum quidem occidit Herodes: sic enim scriptum est: »Occidit autem Jacobum fratrem Joannis gladio (Act. [Col. 0240A] XII, 2).« Joannes vero non occisus, sed in ferventis olei dolio missus, et in Pathmos insula in exsilio relegatus, magnae afflictionis et amaritudinis calicem, bibit [(465) 1Kb] . Sedere autem ad dexteram meam, vel ad sinistram non est meum dare vobis, sed quibus paratum est a Patre meo. Ac si dicat: Quod vos modo petitis, jam datum est; non est meum dare modo; non ad me pertinet ordinare et disponere modo quis ad dexteram meam vel ad sinistram sedere debeat in regno meo. Haec dispositio non est hominis, non est hujus temporis; ab aeterno factum est, quod modo fieri postulatis; simul cum Patre ante tempora disposui, neque iterum disponere habeo, quam sedem sibi unusquisque suscipiat. Quibus igitur paratum est sedere ad dexteram meam, vel ad [Col. 0240B] sinistram [(466) 1Kb] , sive vobis, sive aliis, illorum erit; mutari non potest quod paratum et dispositum est. Et audientes decem, indignati sunt de duobus fratribus. Adhuc enim et isti carnales erant, neque minus ambitiosi quam illi; ideoque indignabantur, et quod sibi unusquisque affectabat, hoc dari aliis invidebat [(467) 1Kb] . Jesus autem vocavit eos ad se, et ait: Scitis quia principes gentium dominantur eorum? Et qui majores sunt, potestatem exercent in eos. Non ita erit inter vos. Sed quicunque voluerit inter vos major fieri, sit vester minister: et qui voluerit inter vos primus esse, erit vester servus. Non ita, inquit, erit inter vos, sicut est inter mundi hujus potestates, ut ille caeteris dominetur qui major [Col. 0240C] caeteris videtur: sed potius omnibus erit inferior, qui voluerit esse sublimior: et qui plus se humiliaverit, major a Deo coustituetur. Hoc autem ad exemplum sui ostendit dicens: Sicut Filius hominis non venit ministrari sed ministrare et dare animam suam redemptionem pro multis. Sicut, inquit, Filius hominis se humiliavit, sic se humiliet qui major esse voluerit. »Qui cum in forma Dei esset, non rapinam arbitratus est esse se aequalem Deo, sed semetipsum exinanivit, formam servi accipiens; in similitudine hominum factus, et habitu inventus ut homo. Humiliavit semetipsum factus obediens usque ad mortem (Philip. II, 6):« et quasi servus et minister, suorum discipulorum pedes lavare non est dedignatus [(468) 1Kb] .

LXXXIV. Et egredientibus illis ab Jericho, securta est cum turba multa.Et ecce duo caeci sedentes secus viam, audierunt quia Jesus transiret et clamaverunt [Col. 0241A] dicentes: Domine, miserere nostri, fili David. Invenitur enim quibusdam in locis beatus Matthaeus evangelista non tantum narrationi quantum significationi operam dare: unde et duos caecos fuisse dicit, quos alii evangelistae unum fuisse narrant. Marcus quoque dicit hunc caecum [(469) 1Kb] , Timaei filium fuisse. Similiter autem et in finibus Gerasenorum duos homines a legione daemonum, Christum Dominum nostrum liberasse, et eos in porcos misisse dicit, cum alii unum tantum et non duos scribant [(470) 1Kb] . Scribit etiam Jesum venientem Jerusalem super 98 asinam et pullum sedisse, cum alii pullum solummodo ad eum adductum fuisse dicant. Unde manifestum est eum non tantum attendere ad rem ipsam, quantum ad rei significatum. Iste enim [Col. 0241B] caecus, et unus est in se, et duo sunt in significatione: in significatione quidem, quia duos populos, id est Judaeos et Gentiles significat [(471) 1Kb] . Hos enim illuminavit Dominus quando appropinquavit Jericho, id est quando nostrae carnis mutabilitatem suscepit; Jericho namque interpretatur luna, quae in tantum mutabilis est, ut nunquam in eodem statu permaneat. Quod enim ait, egredientibus illis ab Jericho, tale est ac si diceret, transeuntibus illis per fines Jericho: unde et Lucas ait: »Factum est autem dum appropinquaret Jericho [(472) 1Kb] (Luc. XVIII, 35).« Sedent autem illi secus viam, qui jam et credere et currere parati sunt; quae sit autem ista via, et quis iste cursus, intelligis; hinc autem longe [Col. 0241C] sunt qui Christi adventum et transitum non sentiunt. Et illi quidem altius clamant, qui attentius orant: clamor iste, non oris sed cordis est. Sed quid clamant? Domine, miserere nostri, fili David: ut et nos tuas misericordias in aeternum cantemus simul cum David. Turba autem increpabat eos ut tacerent: at illi magis clamabant dicentes: Domine, miserere nostri, fili David. Si enim caeci tacuissent, et turbae increpanti credidissent, adhuc illuminati non fuissent. Mala turba, quae a tali clamore hominem exturbat: haec enim turba, vitiorum et malignorum spirituum exercitus intelligitur, qui nos ad Deum clamantes, et misericordiam postulantes, [Col. 0242A] semper impedire conantur. Imitemur igitur istos caecos [(473) 1Kb] : non enim sunt isti de illis, quos qui sequitur, in foveam cadit. Non vincamur a turba, clamemus, instemus, oremus, ut et nos a Domino illuminemur. Dicamus cum Psalmista: »Illumina oculos meos, ne unquam obdormiam in morte; ne quando dicat inimicus meus: Pravalui adversus eum (Psal. XII, 4).« Et stetit Jesus, et vocavit eos, et ait: Quid vultis ut faciam vobis? Dicunt illi: Domine, ut aperiantur oculi nostri. Ecce quantum oratio potest; ecce quantum valet clamor mentis, turbam vincit, Christum sistit, clamore tenetur, qui fortitudine teneri non posset. Stat Jesus, vocat et exspectat eos, interrogat quid velint, nihil nisi lumen requirunt. Cum lumine loquuntur, lumen [Col. 0242B] quaerunt, ut lumen videant. Nihil melius quaerere poterant »Beati enim mundo corde, quoniam ipsi Deum videbunt (Matth. V, 8).« Misertus autem Jesus tetigit oculos eorum; et confestim viderunt, et secuti sunt eum. Caeci quidem erant, sed tacti lumine, lumen recipiunt, vident, sequuntur Jesum: qui enim sequitur eum, non ambulat in tenebris, sed habebit lumen vitae; nemo vero eum sequitur, nisi ab eo tactus et illuminatus.

LXXXV. [CAP. XXI.]. Et cum appropinquassent Hierosolymis et venissent Bethphage, ad montem Oliveti, tunc Jesus misit duos discipulos suos,dicens eis: Ite in castellum quod contra vos est, et statim invenietis asinam alligatam, et pullum cum ea; solvite, [Col. 0242C] et adducite mihi. Duos discipulos suos ante se Dominus mittit, per quos duo testamenta intelligimus [(474) 1Kb] . Hos enim discipulos ipse docuit: haec duo testamenta ipse edidit: omnisque sapientiae et scientiae plenitudine ea replevit. Sapientes sunt isti discipuli, et a sapientissimo magistro instructi, sine quorum doctrina nemo sapiens invenitur. Hos ante se Dominus mandat: isti pullum et asinam solvunt, eosque solutos ad eum ducunt. Sed quid per asinam, nisi Synagoga? quid per pullum, nisi gentilis populus figuratur? [(475) 1Kb] Illa enim a prophetis domita, et legis pondere onerata erat; hic autem lascivus erat et indomitus, supra quem nullus [Col. 0243A] unquam hominum sederat. Uterque autem ligatus erat, uterque solutione indigebat. Non poterant solvi ab uno, solvuntur autem a duobus: nemo enim nisi utriusque Testamenti manibus solvitur; nemo nisi utriusque Testamenti fide et doctrina a peccatorum vinculis liberatur. Sequitur: Et si quis vobis aliquid dixerit: Dicite quia Dominus his opus habet, et confestim dimittet eos. Dominus, inquit, his opus habet. Et non qualiscunque dominus, sed horum quoque, et omnium Dominus. 99 Unde et sine adjectione dicitur Dominus: in eo enim quod Dominus dicitur et non additur cujus, omnium Dominus esse ostenditur. Quis igitur tenere audeat, quos omnium Dominus solvere jubet. Hoc autem factum est ut adimpleretur quod [Col. 0243B] scriptum est per prophetam dicentem: Dicite filiae Sion: Ecce rex tuus venit tibi mansuetus, sedens super asinam et pullum filium subjugalis. Exposuit evangelista cur Dominus omnia haec facere voluerit, ne forte inconveniens et indecens hoc alicui esse videretur, ut, in illo tam parvo itineris spatio, quasi fatigatus super asinum Dominus sederet. Alii enim evangelistae non super asinam et pullum, sed super pullum solum, Christum Dominum sedisse narrant. Matthaeus autem suo more, non rem ipsam, sed significationem sequens, simul cum propheta eum super utrumque sedisse dicit: corporaliter enim super pullum, spiritualiter autem super utrumque Dominus sedit. Qui enim intelligit quid uterque [Col. 0243C] significet, intelligit etiam quomodo in utroque Dominus sedeat: anima enim justi sedes est sapientiae. Euntes autem discipuli fecerunt sicut praecepit illis Jesus, et adduxerunt asinam et pullum; et imposuerunt super eos vestimenta sua; et eum desuper sedere fecerunt. Si enim, ut superius dictum est, duo isti discipuli duo testamenta intelliguntur, quae erunt eorum vestimenta, nisi singulae sententiae quibus ornantur et vestiuntur? Si igitur Christum portare et ejus asinus esse velis, necesse est ut his sententiis vestiaris, et hac doctrina et fide orneris: his enim vestibus induitur anima, his ornatur et decoratur: nuda enim et paupercula est, quae his induta et ornata non est [(476) 1Kb] . Plurima autem turba straverunt vestimenta sua in via. Testamenta quidem [Col. 0243D] duo sunt. Testamentorum vero libri plures sunt: [Col. 0244A] plurima igitur turba, id est omnis patriarcharum et prophetarum multitudo vestimenta sua in via straverunt; viam Domino paraverunt, et fidem suam alios docuerunt. Alii autem caedebant ramos de arboribus, et sternebant in via. Isti enim alii, apostoli sunt et doctores, isti de singulis prophetarum libris, quasi de quibusdam arboribus, ramos caedunt, sententias exponunt, et viam parant et sternunt, per quam Christi animalia incedere debeant. Et bene isti ramos de arboribus caedere dicuntur, quia non suam sed aliorum fidem et doctrinam exponunt et praedicant. Turbae autem quae praecedebant et quae sequebantur, clamabant, dicentes: Hosanna filio David, benedictus qui venit in nomine Domini: Hosanna in altissimis. Turbae enim [Col. 0244B] praecedentes et sequentes, utriusque Testamenti populi sunt: ambae igitur clamant, quia uterque populus Christum praedicat, et benedicit. Quid enim aliud significat Hosanna filio David, nisi gloria, laus et honor filio David, sive etiam, salus sit nobis a filio David? Quamvis enim haec vox certam significationem non habeat [(477) 1Kb] , laudem tamen potius significare videtur, quae in ore totius populi ad Christi laudem et gloriam personabat.

LXXXVI. Et cum intrasset Jerusalem, commota est universa civitas, dicens: Quis est hic? Populi autem dicebant: Hic est Jesus propheta a Nazareth Galilaeae.In proximo enim bella acturus, et de hostibus triumphaturus, cum triumpho et gloria ad impiam civitatem, et ad locum certaminis Dominus [Col. 0244C] venit. Certus enim de victoria ante bellum, quod fieri non solet, triumphum suscepit. Ingressus igitur civitatem cum hac tanta gloria, commota est universa civitas, dicens: Quis est hic? Omnes ei obviam ruunt, omnes eum videre desiderant, et ipsa facie cognoscere cupiunt, quem jam in miraculorum fama cognoverant: suscitaverat enim Dominus Lazarum illis diebus, ad cujus miraculi magnitudinem omnes stupebant. Et intravit Jesus in templum Dei, et ejecit omnes vendentes et ementes in templo, et mensas nummulariorum, et cathedras vendentium columbas evertit. Audite haec, Simoniaci; audite, nefandi negotiatores: aut cessate a negotiis, aut exite de templo. Non enim unum vel duos, sed [Col. 0244D] indifferenter omnes et vendentes et ementes Dominus [Col. 0245A] templi ejecit de templo. Ipse et mensas nummulariorum et cathedras vendentium columbas evertit. Vos nummularii estis, vos columbas venditis, vos sine nummo et pretio nihil agitis. Columbas enim vendunt, qui vel ecclesias vel Sancti Spiritus gratias pretio largiuntur: horum autem cathedras Dominus evertit, ut per hoc eos non esse episcopos intelligamus [(478) 1Kb] . Et dicit eis: 100 Scriptum est: Domus mea, domus orationis vocabitur; vos autem fecistis eam speluncam latronum. Latrones enim vos estis: »Qui enim non intrat per ostium in ovile ovium, fur est et latro (Joan. X, 1).« Ostium enim Christus est, qui, quoniam per eum non intrastis, vestras cathedras evertit: per hoc enim ostium illi intrant, qui secundum canonum instituta constituuntur. [Col. 0245B] Exite igitur de domo orationis, quae, quoniam vos in ea habitatis, facta est spelunca latronum. Et accesserunt ad eum caeci et claudi in templo, et sanavit eos. Qui igitur caecus est et veritatem non intelligit; qui claudus est et recto itinere non incedit, festinet ad templum! ibi inveniet Jesum, ibi illuminabitur et sanabitur. Videntes autem principes sacerdotum et Scribae mirabilia quae fecit, et pueros clamantes in templo et dicentes: Hosanna filio David, indignati sunt, et dixerunt ei: Audis quid isti dicunt? Jesus autem dixit eis: Utique; nunquam legistis, quia ex ore infantium et lactentium perfecisti laudem? Quod enim principes sacerdotum et Scribae indignantur, invidia est; quod vero pueri Deum laudant, prophetiae adimpletio est. Sic enim prophetaverat [Col. 0245C] ipse David, quo ex ore infantium et lactentium praedicandus et laudandus Dominus esset. Et relictis illis abiit foras extra civitatem in Bethaniam, ibique mansit. Manet enim Dominus usque nunc in Bethania, quae domus obedientiae interpretatur [(479) 1Kb] ; quia relicta Synagoga, in Ecclesia habitat, quae ejus est obediens voluntati. Mane autem revertens in civitatem esuriit, et videns fici arborem unam secus viam, venit ad eam, et nihil invenit in ea, nisi folia tantum, et ait illi: Nunquam ex te fructus nascatur in sempiternum. Dominus [Col. 0246A] enim qui nunquam sine ratione aliquid agit, quando sine ratione aliquid agere videtur, alicujus magnae rei significatio est. Cui enim rationabile videatur, ut eo tempore in arbore fructum quaerat, quo sine fructu arbores sunt? Nunquid enim fructuum tempus ignorat, fructuum et arborum temporumque Creator? Esurit igitur Dominus non ficus, sed fidem: non fructus arboris quaerit, sed fructum operis. Haec enim ficus Synagoga est [(480) 1Kb] : quae secus viam plantata, nullum transeuntibus solatium parat. Venit Dominus ad eam, et nihil nisi folia invenit in ea. Folia enim verba sunt, folia litterae sunt; haec habet Synagoga; bene enim loquitur, sed non agit quod loquitur. Omnia autem haec de illa parte Synagogae intelligi debent, quae in sua [Col. 0246B] infidelitate perdurat [(481) 1Kb] , et loquacitatis foliis obumbrata spiritualis intelligentiae fructum non reddit: huic enim maledixit Dominus. Pro alia vero Synagogae parte oravit, dicens: »Pater, ignosce illis, non enim sciunt quid faciunt (Luc. XXIII, 34).« Isti igitur qui maledicuntur, et qui in aeternum fructum non reddunt, Scribae et Pharisaei sunt, qui in Salvatoris nostri morte nimia invidia exarserunt. Et arefacta est continuo ficulnea; et videntes discipuli, mirati sunt, dicentes: Quomodo continuo aruit! Altera vero die, ut Marcus ait, cum mane inde transirent [(482) 1Kb] , dixit Petrus ad Jesum: Rabbi, ecce ficus cui maledixisti, aruit. Quotidie Dominus infructuosis arboribus et iniquis hominibus maledicit, [Col. 0246C] et quotidie arefiunt et igni traduntur quibus maledicit. Maledicit autem et per se et per servos suos. Unde et subditur: Respondens autem Jesus, ait eis: Amen dico vobis, si habueritis fidem, et non haesitaveritis, non solum de ficulnea facietis, sed et si monti huic dixeritis: Tolle et jacta te in mare, fiet. Hanc enim fidem Christi discipuli postea habuerunt, quia caecos illuminantes, leprosos mundantes, mortuos suscitantes, et alia miracula facientes [(483) 1Kb] , verum esse quod Dominus promiserat, ipso experimento didicerunt. Et omnia quaecunque petieritis in oratione, credentes accipietis. Hoc autem qualiter intelligi [Col. 0247A] debeat, superius exposuimus: ibi videlicet ubi dicitur: Quia si duo ex vobis consenserint sibi super terram, de omni re quodcunque petierint, fiet illis a Patre meo qui in coelis est. Et cum venisset 101 in templum, accesserunt ad eum docentem principes sacerdotum et seniores populi dicentes: In qua potestate haec facis? Et quis dedit tibi hanc potestatem? Stulti principes sacerdotum! vident mortuos resurgere, et dicunt Christo: In qua potestate haec facis? In qua enim potestate resurgunt mortui? Quis praeter Deum hanc potestatem aliquando alicui dedit? Haec est enim illa insania, qua alibi blasphemantes dicunt: »In Beelzebub, principe daemoniorum, ejicit daemonia (Matth. IX, 34);« quorum vesaniam intelligens, respondit Jesus, et dixit eis: Interrogabo vos et [Col. 0247B] ego unum sermonem, quem si dixeritis mihi, et ego dicam vobis in qua potestate haec facio. Baptismum Joannis unde erat? e coelo, an ex hominibus? id est creditis, baptismum Joannis an ex praecepto Dei, an ex hominis adinventione factum esse? [(484) 1Kb] Si enim huic interrogationi secundum veritatem responderent, ipsimet suam quaestionem exposuissent: qui enim credit Joanni, credit utique et Christo, quoniam Joannes Christo testimonium perhibuit. Hoc autem illi intelligentes, cogitabant inter se dicentes: Si dixerimus e coelo, dicet nobis, quare ergo non creditis illi? Joannes enim Christum praedicaverat, et eum Dei filium esse nuntiaverat. Si autem dixerimus, ex hominibus, timemus turbam: omnes enim habebant Joannem sicut prophetam. Et respondentes Jesu dixerunt: [Col. 0247C] Nescimus. Veritatem dicere nolunt [(485) 1Kb] , mentiri timent, mentiuntur tamen dicentes, Nescimus. Ait illi et ipse: Nec ego dico vobis in qua potestate haec facio.

LXXXVII. Quid autem vobis videtur? Homo quidam habebat duos filios, et accedens ad primum dixit: Fili, vade hodie, operare in vinea mea.Ille autem respondens ait: Nolo; postea poenitentia motus, abiit. Accedens autem ad alterum dixit similiter. At ille respondens ait: Eo, domine, et non ivit. Quis ex duobus fecit voluntatem patris. Dicunt ei: Primus. Dicit illis Jesus: Amen dico vobis, quia publicani et meretrices praecedent vos in regnum Dei. Venit enim ad vos Joannes in via justitiae, et non credidistis ei; [Col. 0247D] publicani et meretrices crediderunt ei; vos autem videntes, nec poenitentiam habuistis postea, ut crederetis ei. Duo enim filii duae partes populi sunt: altera quidem Scribae et Pharisaei, et caeteri qui se justos [Col. 0248A] esse fingebant; altera vero publicani et meretrices [(486) 1Kb] : unde et alibi dicitur, quia »duo homines ascenderunt in templum ut orarent: unus Pharisaeus et alter publicanus (Luc. XVIII, 10):« haec enim et illa parabola idem siguificare videntur. Accessit autem Dominus ad primum, id est ad publicanos et peccatores, qui quoniam plures sunt, primi dicuntur. Sed quomodo accessit? per nuntios suos, per Joannem Baptistam: ipse enim in deserto hos duos filios admonebat dicens: Poenitentiam agite, appropinquavit enim regnum coelorum. Huic autem a principio publicani et peccatores credere noluerunt, sed postea poenitentia ducti, undique confluentes baptizabantur ab eo in Jordane flumine, confitentes peccata sua: at vero principes sacerdotum et seniores populi, et [Col. 0248B] caeteri tales qui semper se Deo servire et obedire fingebant et promittebant, videntes eum, neque poenitentiam egerunt, neque ei credere voluerunt. Unde etiam quibusdam eorum ad baptismum venientibus quasi admirans, ait: »Progenies viperarum, quis docuit vos fugere a ventura ira? Facite ergo fructum dignum poenitentiae (Matth. III, 7):« Sic igitur publicani et meretrices praecedunt eos in regnum Dei.

LXXXVIII. Alium autem parabolam audite. Homo erat paterfamilias qui plantavit vineam, et sepe circumdedit ei;et fodit in ea torcular, et aedificavit turrem in medio ejus; et locavit eam agricolis, et peregre profectus est. In figura [(487) 1Kb] , hujus hominis patrisfamilias Deum Patrem significat, qui vineam [Col. 0248C] Sorec ex Aegypto transtulit, et in montibus Israel eam plantavit: unde Psalmista: »Vineam, inquit, ex Aegypto transtulisti; ejecisti gentes et plantasti eam (Psal. LXIX, 9).« De qua et propheta ait: »Vinea facta est dilecto in cornu filio olei (Isai. V, 1):« et paulo post: »Vinea enim Dei Sabaoth domus Israel est.« Huic autem sepe circumdedit, quia suae virtutis praesidio eam muniit: et fodit in ea torcular, per quod altare intelligitur, in quo quasi vinum in torculari, hostiarum sanguis quotidie fundebatur. Aedificavit autem turrim in medio ejus, templum videlicet, in quo Judaeorum populus maxime confidebat. Et locavit eam agricolis, quia terram illam lacte et melle 102 manantem Judaeis tradidit ad [Col. 0248D] inhabitandum. Et peregre profectus est, quia longe est a peccatoribus salus. Cum autem tempus fructuum appropinquasset, misit servos suos ad agricolas, ut acciperent fructus ejus; et agricolae, apprehensis [Col. 0249A] servis suis, alium ceciderunt, alium occiderunt, alium vero lapidaverunt. Hoc est enim quod propheta ait: Et exspectavit ut faceret uvas, et fecit labruscas (Isai. V, 2). Isti enim servi viri sancti et prophetae fuerunt [(488) 1Kb] , quos ad illum populum corrigendum, et ad suum servitium invitandum Dominus misit. Iterum misit alios servos plures prioribus, et fecerunt illis similiter: Unde et beatus Stephanus ait: »Quem enim prophetarum non sunt persecuti patres vestri? Et occiderunt eos qui praenuntiabant de adventu justi, cujus vos nunc proditores et homicidae fuistis. Novissime autem misit ad eos filium, dicens: Verebuntur filium meum. Agricolae autem videntes filium, dixerunt intra se: Hic est haeres; venite occidamus eum, et habebimus haereditatem [Col. 0249B] ejus (Act. VII, 52).« Manifesta sunt haec, in quibus passionem suam Dominus prophetabat; nos autem omnia jam completa videmus et credimus. Agricolae enim, id est principes sacerdotum, nisi Christum interficerent, et locum et gentem se amittere timuerunt: ideoque dederunt consilium populo, ut eum interficerent. Et apprehensum eum ejecerunt extra vineam, et occiderunt. Quid est enim extra vineam, nisi extra civitatem? Hoc est enim quod Apostolus ait: »Quorum enim animalium infertur sanguis in sancta per pontificem, horum corpora cremantur extra castra (Hebr. XIII, 11).« Ita et Jesus »ut sanctificaret per suum sanguinem populum, extra portam passus est [(489) 1Kb] .« Compleverunt igitur isti malo suo, quod illi significabant in [Col. 0249C] sacrificio suo. Cum ergo venerit Dominus vineae, quid faciet agricolis illis? Interrogat eos Dominus sententiam judicii, ut ipsimet suo judicio seipsos damnent [(490) 1Kb] . Aiunt illi: Malos male perdet, et vineam suam locabit aliis agricolis, qui reddant ei fructum temporibus suis. Quid est, o principes sacerdotum, quod modo non respondetis, nescimus, sicut superius, cum de baptismo Joannis vos Dominus interrogaret, nisi quia hanc parabolam nondum intelligitis? si enim intelligeretis eam, aut nullum, aut aliud daretis responsum. Lucas tamen dicit, quod Pharisaei audito verbo responderint: »Absit!« (Luc. XX, 17) quod tale fuit ac si dicerent: Absit ut te occidamus, et ideo pereamus! Dicit illis [Col. 0249D] Jesus: Nunquam legistis in Scripturis: Lapidem quem reprobaverunt aedificantes, hic factus est in caput anguli? A Domino factum est istud, et est mirabile in oculis nostris. Haec enim et superior parabola idem significant [(491) 1Kb] . Principes enim sacerdotum [Col. 0250A] et Scribae et Pharisaei, qui, legem exponentes et populum docentes, Synagogam aedificabant, Christum Dominum nostrum, lapidem videlicet angularem non solum reprobaverunt, verum etiam morte turpissima occiderunt. Hic autem factus est in caput anguli, jungens duos parietes, unum ex circumcisione, alterum ex praeputio venientem: et hoc quidem a Domino factum est, et est mirabile in oculis nostris. Cui enim non videatur esse mirabile, quod ille, qui modo cum latronibus suspensus fuit, nunc ab utroque populo caput et Dominus habeatur, et ubique regnans ab omnibus adoretur? Ideo dico vobis, quia auferetur a vobis regnum Dei, et dabitur genti facienti fructus ejus. Quia enim haec et illa fecerunt, quia hunc lapidem reprobaverunt et Dei Filium [Col. 0250B] occiderunt, ideo regnum Dei auferetur ab eis, et dabitur gentili populo qui est melior eis. Unde et per prophetam Dominus ait: »Vocabo non plebem meam plebem meam: et non misericordiam consecutam misericordiam consecutam (Rom. IX, 25):« et qui ceciderit super lapidem istum confringetur, super quem vero ceciderit conteret eum. Illi enim super istum lapidem cadunt, qui male de Christo intelligentes et a fide catholica aberrantes, in eum offendunt [(492) 1Kb] : unde Apostolus ait: »Offenderunt enim in lapidem offensionis, sicut scriptum est: Ecce pono in Sion lapidem offensionis, et petram scandali, et omnis qui crediderit in illum, non confundetur (Ibid., 33).« Ipse quoque Dominus ait: »Beatus est qui non fuerit scandalizatus in me [Col. 0250C] (Luc. VII, 23).« Super quem vero ceciderit, conteret eum. Super quem enim cadit Dominus, nisi super eos quibus irascitur et indignatur? Ipse est enim ille lapis, qui in Daniele, »abscisus de monte sine manibus (Dan. II, 34),« totam illam famosissimam statuam comminuit, per quam omnis iniquorum multitudo figuratur. Et cum audissent principes sacerdotum et Pharisaei parabolas ejus, cognoverunt quod de ipsis diceret. Et quaerentes eum tenere, timuerunt turbas, quoniam sicut prophetam eum habebant. Apparet igitur quod ejus verba prius non intellexerunt, atque ideo sua se responsione damnaverunt.

103. LXXXIX.[CAP. XXII.][Col. 0250D] Et respondens Jesus dixit iterum in parabolis, dicens eis: Simile factum est regnum coelorum homini regi, qui fecit nuptias filio suo.Tunc enim Deus Pater qui omnium rex et Dominus est, filio suo Jesu Christo Domino nostro nuptias fecit [(493) 1Kb] , quando eum ut carnem nostram [Col. 0251A] susciperet in mundum misit. Ipse enim speciosus forma prae filiis hominum, nostrae carni conjunctus, tanquam sponsus processit de thalamo suo. Ipse sibi gloriosam Ecclesiam, ut Apostolus ait, »sponsam elegit, non habentem maculam neque rugam (Ephes. V, 27).« Instar enim cantici nuptiarum totus ille liber editus est, qui Cantica canticorum vocatur. Et misit servos suos vocare invitatos ad nuptias, et nolebant venire. Omnes enim patriarchae et Prophetae ad Christi nuptias Judaeos invitaverunt, omnes ejus adventum praedixerunt, omnes Novi Testamenti delicias laudaverunt; ipsi tamen venire et eas recipere noluerunt. Iterum misit alios servos, dicens: Dicite invitatis: Ecce prandium meum paravi, tauri mei et altilia occisa, et omnia parata [Col. 0251B] sunt, venite ad nuptias. Illi autem neglexerunt. Isti enim alii servi, apostoli sunt et doctores qui, jam paratis nuptiis et Scripturis ad intelligendum apertis, praedicare et ad nuptias Judaeos invitare, a Domino missi sunt. Totum hoc prandium, quid aliud est, nisi spiritualis intelligentia utriusque Testamenti? Hic enim tauros, agnos, et aves et cuncta ad alendum et edendum deliciosa invenies: his enim cibis reficitur anima [(494) 1Kb] , his deliciis saturatur et pinguescit intelligentia, quasi enim tauri sunt, quaeque sententiae majores, et ad tenendum et ad intelligendum difficiliores; aves vero sunt sive alites quae altius volando, et de spiritualibus loquendo, mentes nostras ad coelestia elevant. Haec autem tunc occisa et parata sunt, quando intellectu et [Col. 0251C] ratione superata, et memoriae commendata, jam neque fugere, neque intelligentiae resistere possunt. De tauris enim sive vitulis per Osee dicitur: »Omnem aufer iniquitatem, et accipe bonum et reddemus vitulos labiorum nostrorum (Ose., XIV, 3).« Quid sunt enim vituli labiorum, nisi sententiae Scripturarum, et laudes Dei, quae in eis continentur? Quod vero etiam avis, sacra Scriptura dicatur, audi quid per Moysen Dominus dicat: »Si ambulans per viam nidum avis in arbore vel in terra inveneris, et avem pullis vel ovis desuper incubantem, dimitte avem, captos tenens filios, ut bene sit tibi et longo vivas tempore (Deut. XXII, 6).« Haec enim avis, littera est, quae sub alarum velamine pullos vel ova, id est spiritualem intelligentiam [Col. 0251D] clausit: quae quidem per loca difficiliora in arbore, per planiora vero in terra nidificat. Per hujus igitur voluminis viam ambulantes hujus avis [Col. 0252A] nidum aliquando in arbore, aliquando in terra invenimus: ut ergo longo vivamus tempore, dimittamus avem et litteram quae occidit, teneamus pullos et ova, id est spiritualem intelligentiam quae vivificat. Et isti quidem sunt illi tauri: hae sunt illae aves; haec sunt illa altilia, quae in nuptiis Filii sui nobis Deus praeparavit. Has autem delicias Judaei neglexerunt, has recipere et comedere noluerunt: ideoque abierunt: alii in villam suam, alii vero in negotiationem suam. Nos enim in civitate Dei, nos in sancta Ecclesia harum nuptiarum delicias edimus: illi autem in villa morantur; illi in grosso pane litterae, et rusticano cibo delectantur. In villa enim sunt quicunque extra Ecclesiam sunt. Possunt autem Judaeorum villae, singuli legis et prophetarum libri [Col. 0252B] intelligi. Et quoniam Judaei ubique terrarum de fraude, mercato, usura et deceptione vivunt, non immerito ad negotiationem suam abiisse dicuntur. Reliqui vero tenuerunt servos ejus, et contumelia affectos occiderunt. Per hos enim illos intelligimus, qui primitivam Ecclesiam persecuti sunt: unde et apostolis dicitur: »Quia ibant gaudentes a conspectu concilii, quoniam digni habiti sunt pro nomine Jesu contumelias pati (Act. V, 41).« Rex autem cum audisset, iratus est; et missis exercitibus suis, perdidit homicidas illos, et civitatem illorum succendit. Haec autem quia secundum litteram facta sunt, allegorice exponere, non videtur esse necessarium. Post namque quadraginta et duos annos [(495) 1Kb] exercitus suos, id est Romanorum principes [Col. 0252C] adversus Judaeos Dominus misit, qui eos occiderunt et vendiderunt, et non solum 104 eorum civitates, verum etiam ipsum templum famosissimum et nobilissimum succenderunt. Tunc ait servis suis: Nuptiae quidem paratae sunt: sed qui invitati erant, non fuerunt digni. Quid nuptiae significent, superius diximus: quibus quoniam Judaei indigni fuerunt, gentilis populus ad eas comedendas vocatur. Quid est autem praeparatio nuptiarum, nisi sanctarum expositio Scripturarum [(496) 1Kb] . Ite ergo ad exitus viarum, et quoscunque inveneritis, vocate ad nuptias. »Non est enim personarum acceptor Deus, sed in omni gente qui timet eum et operatur justitiam, acceptus est illi (Act. X, 34).« Ubique suos discipulos [Col. 0252D] mandat, omnes ad fidem vocat, cunctos ad regni sui gloriam invitat. Et egressi servi ejus in vias, congregaverunt omnes quos invenerunt malos et bonos: et impletae sunt nuptiae discumbentium. [Col. 0253A] In hac enim area frumentum, et paleae, triticum et zizania boni et mali simul versantur [(497) 1Kb] . Impletae sunt nuptiae; convenerunt gentes; annuntiaverunt apostoli et locuti sunt, multiplicati sunt super numerum. Intravit autem rex, ut videret discumbentes, et vidit ibi hominem non vestitum veste nuptiali. Quomodo enim alicubi intrat, qui ubique est? Quia enim omnipotens Deus non statim punit, et in multa patientia nos sustinens, peccata nostra videre dissimulat, quasi abesse videtur: adest autem quando nos punire et affligere incipit. Veste autem nuptiali indutus non est, qui fidem non habet et Christum non imitatur: unde Apostolus ait: »Exuite vos veterem hominem, et induite novum (Ephes. IV, 22).« »Quicunque enim baptizati estis in Christo [Col. 0253B] Jesu, Christum induistis [(498) 2Kb] (Galat. III, 27).« Et ait illi: Amice, quomodo huc intrasti, non habens vestem nuptialem? At ille obmutuit. Hoc enim specialiter illis dicere videtur, qui ad Christi corporis et sanguinis sacramenta indigne accedunt. Poterat enim iste respondere se cum veste nuptiali ad convivium venisse, sed eam postea amisisse; nisi quia stupore et timore oppressus, obmutuit. Tunc dicit rex ministris: Ligatis pedibus ejus et manibus, mittite eum in tenebras exteriores: ibi erit fletus et stridor dentium. Haec enim sententia datur in illos, qui excusationis verbum nullum habent, quod Deo respondeant. Semper enim his nuptiis Deus interest; semper bene et male indutos videt; et quamvis ipse a nemine videatur, semper tamen alios ad [Col. 0253C] poenam, alios ad gloriam parat et judicat. Quod autem pedibus manibusque ligantur, sine viribus et fortudine eos esse ostendit. Tenebrae vero exteriores illae sunt, ultra quas aliae tenebrae non sunt. In fletu vero et stridore dentium, doloris immensitas significatur. Multi autem sunt vocati, pauci vero electi. Multi enim vocantur ad nuptias, pauci vero introducuntur in regis thalamum et gloriam.

XC. Et abeuntes Pharisaei, consilium inierunt ut caperent eum in sermone [(499) 1Kb] .Stulti Pharisaei, qui [Col. 0254A] se in sermone verbum Dei capere putant, et suis consiliis sapientiam fallere arbitrantur. Et mittunt ei discipulos suos. Cum quibus? cum Herodianis, id est cum Herodis ministris, qui tributa colligebant [(500) 1Kb] . Haec est igitur Ecclesia malignantium, hoc est concilium veritatis! Mali magistri, mali discipuli, malis ministris sociantur. Cum fraude veniunt, cum calliditate loquuntur. Sed quid dicunt? Magister, scimus quia verax es, et viam Dei in veritate doces, et non est tibi cura de aliquo; non enim respicis personam hominum. Valde 105 bene loquuntur Pharisaei; sed aliud ore et aliud corde loquuntur. Ex venenoso fonte dulcia verba prorumpunt. Huic enim tantae simulationi Psalmista respondens ait: »Si vere utique justitiam [Col. 0254B] loquimini, recte judicate filii hominum (Psal. LVII, 2).« Quem magistrum vocatis, et veracem dicitis, sicut magistrum et veracem diligite, colite, et sequimini. Dic ergo nobis quid tibi videtur: licet censum dare Caesari an non? Putaverunt enim isti Christum Dominum nostrum, quem pietatis et justitiae amicum esse cognoverant, respondere ut potius templo et Deo offerrent quam Caesari, homini scilicet iniquo, tributa darent: qua occasione Herodiani commoti eum raperent, ad judicem traherent, et quasi reum accusarent. Sed si censum dare non liceret et si tributa solvere esset peccatum, ipse utique tributum pro se dari non praecepisset. Sic enim superius ait: »Quid tibi videtur, Simon? Reges terrae a quibus accipiunt tributum vel censum? a filiis suis an ab [Col. 0254C] alienis? Et ille dixit: Ab alienis. Respondit Jesus: Ergo liberi sunt filii, ut autem non scandalizemus eos, vade ad mare, et mitte hamum, et eum piscem qui primum ascenderit tolle: et aperto ore ejus, invenies staterem; illum sumens da eis pro me et te (Matth. XVII, 24).« Qui igitur, ne scandalum fieret, quamvis non deberet, tributa persolvit, non erat conveniens ut ad lites et scandala concitanda, censum dare alios prohiberet. Cognita autem Jesus nequitia eorum, ait: Quid me tentatis, hypocritae? [Col. 0255A] Stultum est enim ei per hypocrism et simulationem loqui, quem occulta non fallunt, qui corda videt et cogitationes considerat. Ostendite mihi numisma census. At illi obtulerunt ei denarium. In denario autem scripta erant Caesaris nomen et imago. Et ait illis Jesus: Cujus est imago haec et superscriptio? Dicunt ei: Caesaris [(501) 1Kb] . Vide quomodo ipsa sua responsione eos ligat; vide quomodo Dei sapientia comprehendit hujus mundi sapientes in astutia eorum! Ipsi enim testes sunt Caesaris hoc esse quod ostendunt: quod si Caesaris est, quare Caesari non reddatur? imo quare Caesari tollant quod Caesaris esse fatentur? Tunc ait illis: Reddite ergo quae sunt Caesaris Caesari. Nolite Caesari injuriam facere, nolite ei sua auferre, ne si sua ei auferre velitis, ipse [Col. 0255B] qui vobis potentior est, et sua et vestra auferat vobis. Quam bene huic loco convenit quod quidam ait: »Arma tenenti omnia dat qui justa negat.« Et quae sunt Dei, reddite Deo. Nihil enim est quod Dei non sit; illud tamen specialiter ejus esse dicitur, quod magis ab eo diligitur. Diligit enim omnem suam creaturam, secundum illud: »Misereris omnium, Domine; et nihil odisti eorum quae fecisti (Sap. XI, 24, 25):« sed illam praecipue diligit, per quam fecit caeteras creaturas. Sua igitur imago reddatur Caesari, et sua imago reddatur Deo; ad imaginem namque Dei factus est homo. Reddamus Deo imaginem suam [(502) 1Kb] ; reddamus Deo animas nostras: nil charius habemus; hoc igitur tributum solvere debemus. Et audientes mirati sunt; et relicto [Col. 0255C] eo abierunt. Mirantur Pharisaei se tam facile esse conclusos; et qui ad hoc venerant, ut Christum caperent in suo sermone, se ipsos in suis sermonibus captos esse cognoscunt.

XCI. In illo die accesserunt ad eum Sadducaei, qui dicunt non esse resurrectionem.In illo, inquit, die quo Pharisaei victi recesserunt, in illo Sadducaei vincendi accesserunt. Et interrogaverunt eum dicentes: Magister, Moyses dixit: Si quis mortuus fuerit non habens filium, ut ducat frater ejus uxorem illius, et suscitet semen fratri suo. Erant autem apud nos septem fratres, et primus uxore ducta defunctus est; et non habens semen, reliquit uxorem suam fratri suo. Similiter secundus et tertius usque ad septimum: novissime autem omnium et mulier defuncta est. In [Col. 0255D] resurrectione ergo cujus erit de septem uxor? omnes [Col. 0256A] enim habuerunt eam. Verum est utique: quia Moyses hoc dixit, ut frater uxorem fratris ducat ad suscitandum semen fratris sui; haec autem fabula, qua septem fratres unam uxorem habuisse dicunt, Sadducaeorum adinventio est [(503) 1Kb] . Scio tamen quosdam in his septem fratribus septem libros, id est Eptaticum [(504) 1Kb] intellexisse: hanc autem suam adinventionem ideo Sadducaei Domino attulerunt, ut, per hanc, resurrectionem mortuorum non esse probarent, 106 dicentes: Aut enim simul omnes eam habebunt, aut nullus: si enim unus aliquis eam habeat, caeteris injuriam faciet; quod enim commune est, nemo sibi quasi proprium vindicare debet. Huic autem tanto errori veritatis magister respondens ait: Erratis, nescientes Scripturas neque [Col. 0256B] virtutem Dei. Et mox ipsum errorem in quo errabant ostendit, dicens: In resurrectione enim neque nubent, neque nubentur. Per quod significat eos probare voluisse, ut si homines resurgerent, sicut in hoc saeculo, ita etiam in futuro viri suis uxoribus commiscerentur. Sed quare sic errabant? Quia nesciebant Scripturas neque virtutem Dei. Nam neque illud intelligebant quod Moyses dixerat; neque Dei virtutem et omnipotentiam credebant, et ideo tantam omnium resurrectionem posse fieri desperabant. Non enim sicut hic, ita et ibi fiet; neque sicut modo, ita tunc voluptati operam dabunt: Sed erunt sicut angeli Dei in coelo. Angeli enim naturaliter casti et virgines sunt: tales igitur et homines erunt. Quod autem mortuorum resurrectio fiat, mox Scripturae [Col. 0256C] testimonio subinferens, ait: De resurrectione mortuorum non legistis quod dictum est a Deo dicente vobis: Ego sum Deus Abraham, Deus Isaac, et Deus Jacob: non est Deus mortuorum sed viventium. Ac si dicat: Si, ut vos male putatis, homo post mortem non esset, nequaquam se Deus, patriarcharum Deum esse diceret, cum utique ipse sit Deus et Dominus, non eorum qui non sunt, sed eorum qui sunt. Et audientes turbae mirabantur in doctrina ejus. Quoniam autem Sadducaei errantes, neque Scripturas intelligunt neque virtutem Dei, videamus nos modo quid illa Scriptura significet, quam Sadducaei de suscitando fratris semine Domino proposuerunt. Non enim hoc secundum litteram in Ecclesia custoditur, imo vero ne custodiatur omnino interdicitur; [Col. 0256D] aliter igitur eam intelligere oportet. Dicatur ergo: [Col. 0257A] quando habitaverint fratres simul, et unus ex eis absque liberis mortuus fuerit, uxor defuncti non nubet alteri, sed accipiet eam frater ejus, et suscitabit semen fratris sui, et primogenitum ex ea filium nomine illius appellabit, ut non deleatur nomen ejus ex Israel. Isti enim sunt illi fratres de quibus dicitur: »Ecce quam bonum et quam jucundum habitare fratres in unum (Psal. CXXXII, 1).« Isti, etsi non corpore, mente tamen et spiritu omnes simul habitant. Ex his autem unus quilibet absque liberis moritur, quando aliquis episcopus ex hac vita transiens, nullum ex omnibus suis subjectis in Ecclesia sua talem relinquit, qui ejus cathedra dignus habeatur [(505) 1Kb] . Quaeritur igitur ex alia Ecclesia cui uxor defuncti conjungatur: et ipse quidem non alius [Col. 0257B] eligitur, nisi qui ejusdem defuncti frater fuerit: frater utique non natura, sed moribus, ut ejusdem bonitatis et humanitatis, ejusdem sit fidei et charitatis, et quasi frater fratri consimilis. »Iste autem suscitabit semen fratris sui (Deut. XXV, 5),« ut quos vel in peccatis mortuos, vel malo somno gravatos invenerit, ad bonum opus evigilare faciat. Et primogenitum nomine illius appellabit. Primogenitum quidem, non qui prius genitus sit, sed qui merito sanctitatis inter omnes ejus genitos primus et maximus habeatur. Et iste quidem vocabitur episcopus; hoc est enim nomen defuncti. Quare hoc? Ut non deleatur nomen ejus ex Israel: ut nunquam Ecclesia episcopo careat, et nunquam hoc nomen in ea deficiat. »Si autem noluerit accipere uxorem fratris [Col. 0257C] sui quae ei lege debetur, perget mulier ad portam civitatis et interpellabit majores natu, dicetque: Non vult frater viri mei suscitare semen fratris sui in Israel, nec me in conjugium, sumere. Statimque accersiri eum facient et interrogabunt; si responderit, nolo eam uxorem accipere, accedat ad eum mulier coram senioribus et tollat calceamentum de pede ejus, spuetque in faciem illius et dicet: Sic fiet homini qui non aedificat domum fratris sui. Et vocabitur nomen illius in Israel, domus discalceati (Deut. XXV, 7).« Quare enim ante portam civitatis judicium quaeritur, nisi quia ibi judices sedent? Dominus enim de ipso loquitur dicens: »Ego sum ostium, per me si quis introierit, salvabitur (Joan. X, 9).« Ante hoc igitur ostium et ante hanc portam [Col. 0257D] sedent episcopi, ut ejus lumine illustrati, nusquam devient a veritate. Ad hos autem omnes causae deferri eorumque judicio definiri debent. His ergo praesentibus accedit mulier ad fratrem viri sui, et quia eam in conjugium sumere noluit, tollit calceamentum de pede ejus. Quid est enim calceamentum de pedibus tollere, nisi evangelizandi licentiam auferre? [Col. 0258A] Unde Apostolus: »Calceati, inquit, pedes in praeparatione Evangelii pacis (Ephes. VI, 13).« Spuit insuper in faciem ejus, quia palam et manifeste eum contemptibilem et tanti honoris indignum esse ostendit. Hoc autem de illis rectissime intelligi potest, qui majores Ecclesias ambientes, minori se Ecclesiae jungere despiciunt; quos non animarum salutem, sed honoris gloriam quaerere, non dubium est. Justum igitur esset ut semper excalceati et consputi nunquam tali conjugio digni judicarentur. Hoc est enim quod ait: »Et vocabitur nomen ejus in Israel domus discalceati.« 107 Quis enim eum calceare audeat, quis calceati officium illi tribuat, qui ipsa nominis appellatione se excalceatum esse demonstrat? Sic igitur nunc in Ecclesia spiritualiter [Col. 0258B] custoditur, quod prius secundum litteram in Synagoga custodiebatur [(506) 1Kb] .

XCII. Pharisaei autem audientes quod silentium imposuisset Sadducaeis, convenerunt in unum.Recedentibus Pharisaeis, veniunt Sadducaei, et iterum recedentibus Sadducaeis, veniunt Pharisaei: nunc isti, nunc illi eum tentant, et quia rationibus eum capere et tenere non possunt, frequenti congressu eum movere et fatigare conantur [(507) 1Kb] . Ipse tamen omnibus respondens, aliis satisfacit, alios concludit. Et interrogavit eum unus ex eis legis doctor tentans eum, magister, quod est mandatum magnum in lege? Omnes eum tentant, omnes eum magistrum vocant: non tamen, quasi a magistro, veritatem ab eo volunt discere, sed potius si fieri possit, eum quasi incautum [Col. 0258C] in aliquo sermone capere desiderant [(508) 1Kb] . Sed quid eis prodest? Nihil enim sapientia ignorat. Quid autem responderit Dominus, audiamus: Diliges Dominum Deum tuum ex toto corde tuo, et ex tota anima tua, et ex tota mente tua. Hoc est maximum et primum mandatum. Secundum autem simile est huic: Diliges proximum tuum sicut teipsum: in his duobus mandatis universa lex pendet et prophetae. Haec est igitur causa quare haec duo mandata prima dicantur, et maxima; quia tantum possunt haec duo, quantum et caetera omnia [(509) 1Kb] : aliter enim haec mandata, neque prima, neque secunda sunt, quoniam in tabulis lapideis scripta non sunt. Decem enim sunt verba legis, quorum primum est: »Non habebis deos alienos coram me (Exod. XX, III).« Primum [Col. 0258D] igitur dicitur hoc mandatum, non quod in ordine Scripturae primum sit, sed quod in virtute significationis principale et maximum sit. Huic autem secundum et simile est: Diliges proximum tuum sicut teipsum, quoniam secundas et similes vires habet post ipsum. Unde Joannes apostolus ait. »Qui enim non diligit fratrem suum quem videt, [Col. 0259A] Deum quem non videt quomodo potest diligere? Et hoc mandatum habemus a Deo, ut qui diligit Deum, diligat et fratrem suum (I Joan. IV, 20).« Qui enim Deum non diligit, neque seipsum, neque fratrem diligit. Primum est igitur ut Deum diligat, deinde seipsum, postmodum vero fratrem suum tanquam seipsum [(510) 1Kb] . Qui enim seipsum odit, si fratrem suum diligat sicut seipsum, et fratrem suum odit. Omnis enim »qui diligit iniquitatem, odit animam suam (Psal. X, 6);« odit igitur et animam fratris sui, si fratrem suum diligat sicut seipsum. Nulli igitur alii dicitur, ut diligat fratrem suum sicut seipsum, nisi illi qui diligit seipsum: nemo autem seipsum diligit, nisi ille qui Deum diligit. Sic igitur primum mandatum est diligere Deum, deinde vero [Col. 0259B] proximum propter Deum. Modus autem dilectionis hic est, ut ex toto corde, tota anima, tota mente, et cunctis viribus Deum diligamus, proximum autem tanquam nos ipsos [(511) 1Kb] . Plus est enim si ex toto corde aliquem diligas, quam ut sicut teipsum eum diligas, quia potest fieri ut teipsum non diligas, non potest autem fieri ut ipsum non diligas, quem ex toto corde et tota anima diligis. Si vis igitur teipsum diligere, prius dilige Deum ex toto corde, deinde vero quia jam diligis teipsum, dilige proximum tuum sicut teipsum. Toto enim corde, tota mente, et in cunctis viribus sancti apostoli et martyres Deum dilexerunt, qui occidi quidem potuerunt, ab ejus tamen amore et dilectione separari nullatenus potuerunt. Et isti quidem bene dilexerunt [Col. 0259C] seipsos, quia vitam aeternam, gloriam et honorem, omnemque felicitatem adepti sunt sibi ipsis; dilexerunt autem et proximos suos sicut se ipsos, quoniam hanc eamdem gloriam et beatitudinem desideraverunt illis tanquam sibi ipsis. In his enim duobus mandatis universa lex pendet et prophetae: omnis enim qui peccat, aut in Deum, aut in seipsum, aut in proximum peccat. Qui vero praedicto dilectionis modo Deum et proximum diligit, quomodo eos offendet quos tantopere diligit? Nam et in se ipso peccare timet, ne in hoc quoque Deum offendat. Si igitur in his duobus mandatis charitas adimpletur, et omnia peccata tolluntur, manifestum est quod in eis universa lex pendeat et prophetae. Quid enim aliud lex et prophetae praecipiunt, nisi ut Deum et [Col. 0259D] proximum diligamus, et a vitiis et peccatis cunctisque offensionibus nos abstineamus?

XCIII. Congregatis autem Pharisaeis, interrogavit eos Jesus, dicens: Quid vobis 108 videtur de Christo, cujus filius est?Dicunt ei David: Ait illis: Quomodo [Col. 0260A] ergo David in spiritu vocat eum Dominum, dicens: Dixit Domino meo: Sede a dextris meis, donec ponam inimicos tuos scabellum pedum tuorum? Si ergo David vocat eum Dominum, quomodo filius ejus est? Idem enim ipse et filius est et Dominus David: filius quidem secundum humanitatem; Dominus autem secundum divinitatem: de stirpe namque David secundum carnem natus est Christus. Hoc autem Pharisaei non intelligebant, sed sicut caeteros, hominem tantum, et non Deum, Christum quem ipsi Messiam vocant, fore credebant [(512) 1Kb] . Hac igitur interrogatione seipsum et Deum et hominem, omniumque creaturarum regem et principem esse ostendit [(513) 1Kb] . Quia enim filius est David, homo est: Deus vero, quia ejus Dominus est, et ad Patris [Col. 0260B] dexteram sedet; in eo autem quod omnes ejus inimici illius pedibus sunt subjecti, omnium Dominus esse ostenditur. David enim in Spiritu sancto videns Christum Dominum nostrum post resurrectionem suam ad Patrem revertentem, illa quae ibi agebantur secreta intelligens, ait: »Dixit Dominus« Pater »Domino meo« Filio suo, »sede a dextris meis (Psal. CIX, 1),« ut, sicut in una sede sedemus, ita aequales ab omnibus esse credamur. Sede, inquam, donec ad judicium revertaris, omnesque tui inimici tuis pedibus subjiciantur. Et hoc quidem quia Pharisaei non intellexerunt, nemo illorum ei poterat respondere verbum, neque ausus fuit quisquam ex illa die eum amplius interrogare.

XCIV. [CAP. XXIII.] Tunc Jesus locutus est ad [Col. 0260C] turbas et ad discipulos suos, dicens: Super cathedram Moysi sederunt Scribae et Pharisaei;omnia ergo quaecunque dixerint vobis, servate et facite, secundum vero opera eorum nolite facere: dicunt enim et non faciunt. Quid est enim sedere super cathedram Moysi, nisi Moysi doctrinam et legem [(514) 1Kb] praedicare, et populum regere et admonere? Hoc autem erat officium Scribarum et Pharisaeorum: unde et super cathedram Moysi sedere dicuntur. Sed quid est quod Dominus alibi praecipit, dicens: »Cavete a fermento Pharisaeorum quod est hypocrisis (Luc. XII, 1):« hic autem dicit: »Omnia quaecunque dixerint vobis, servate et facite?« [(515) 1Kb] Pharisaeorum enim doctrina fermentum dicitur, sed non illa quam docent quando sedent super cathedram Moysi: [Col. 0260D] sedent enim super cathedra Moysi, quando nihil aliud praedicant, nisi ea quae praecipit Moyses; haec autem et servanda et facienda sunt. Quando vero per fraudem et hypocrisin non legis verba, sed suas traditiones docent, tunc eis obedire et credere non [Col. 0261A] oportet, quoniam in Moysi cathedra non sedent. Qualiscunque igitur sit praedicator, si tamen non sua sed Dei verba annuntiat, populus ei obedire et credere debet: sequatur eum in his quae dicit, non sequatur eum in his quae agit: quod enim dicit, Dei est, quod autem agit, suum est [(516) 1Kb] . Alligant autem onera gravia et importabilia, et imponunt in humeros hominum, digito autem suo nolunt ea movere. His autem verbis clementissimus Dominus nos admonere videtur, ut in peccatoribus ad poenitentiam conversis pietatem et misericordiam habeamus: eorumque onera potius cum eis portemus, quam supra vires eos oneremus. Unde et sacerdotes in lege iniquitatem sanctuarii portare jubentur [(517) 1Kb] : unde et per Moysen Dominus ait: »Qui percusserit servum suum vel ancillam virga, et mortui fuerint in manibus [Col. 0261B] suis, criminis reus erit (Exod. XXI, 20).« Fit enim multoties ut pastor Ecclesiae peccantem servum vel ancillam, id est masculum et feminam sibi subjectos, eorum facinora exaggerando et tormenta futura minando, duramque canonum poenitentiam nuntiando, nimis aspere virga correctionis percutiat. Qui, si in ejus manibus mortui fuerint, id est si eos propter immanitatem sceleris et importabile onus poenitentiae, veniam desperare senserit, eosque verbis mitioribus et antidoto pietatis non confortaverit, quasi qui male medendo aegrum occiderit, reus erit. Habeat igitur poenitentia modum; et unicuique rationabiliter onera imponantur [(518) 1Kb] : magis enim ad cordis contritionem, quam ad jejunia [Col. 0261C] et carnis macerationem respicit Deus. Magna enim misericordia ei fieri potest, 109 qui jam ex corde poenitet, et peccare cessat: qui vero aliter agit, etsi multum jejunet, tamen nihil agit. Omnia vero opera sua faciunt, ut videantur ab hominibus. Ideo enim Scribae et Pharisaei nullam de operibus suis mercedem suscipiunt, quia omnia opera sua faciunt, non [Col. 0262A] pro justitia vel animarum salute, sed pro vana gloria, ut videantur et laudentur ab hominibus. Dilatant enim phylacteria sua, et magnificant fimbrias. Phylacteria enim chartulas quasdam dicit, quas in manibus vel circa collum appensas ferebant, in quibus verba legis scripta erant, ut semper ad ea respicientes a justitia non declinarent. Hanc autem consuetudinem ex eo loco sumpsisse videntur, ubi dicitur: »Erit igitur hoc quasi signum in manu tua, et quasi appensum quid ob recordationem ante oculos tuos [(519) 16Kb] (Exod. XIII, 16).« Quod quidem si bono et simplici animo fecissent, non valde reprehensibile esse videbatur. De fimbriarum quoque usu Moysi a Domino dicitur: »Loquere filiis Israel, et dices ad eos ut faciant sibi fimbrias per angulos palliorum, ponentes in eis vittas hyacinthinas: quas cum viderint, [Col. 0262B] recordabuntur omnium mandatorum Domini, ne sequantur cogitationes suas et oculos per res varias fornicantes, sed magis memores praeceptorum Domini faciant ea [(520) 1Kb] .« Hoc autem quid significet non multa indiget expositione, siquidem ipse qui scripsit, exposuit. Ad hoc enim vittas hyacinthinas in fimbriis ponere jussit, ut signum quoddam eis esset, quo coelestium mandatorum memores vana et inutilia non cogitarent [(521) 1Kb] . Sunt igitur fimbriae, legis mandata: vittae vero hyacinthinae, sanctae cogitationes: quae si simul vinctae fuerint, ab omni vanitate oculos avertunt, et totam mentem ad coelestia dirigunt. Videntes enim hyacinthum coeli recordamur; quoniam unius coloris sunt coelum et [Col. 0262C] hyacinthus. Haec autem in Pharisaeis Dominus non reprehendisset [(522) 1Kb] , nisi quia omnia opera sua faciebant, ut viderentur ab hominibus. De quibus adhuc subditur: Amant autem primos recubitus in coenis, et primas cathedras in Synagogis, et salutationes in foro, et vocari ab hominibus Rabbi. His autem verbis Scribae et Pharisaei de vana gloria, [Col. 0263A] superbia et ambitione notantur: his et nos admonemur, ne eos in talibus imitemur [(523) 2Kb] . Primae namque cathedrae ad ambitionem, caetera vero ad superbiam et vanam gloriam spectant. Vos autem notite vocari Rabbi; unus est enim magister vester. Quia enim omnis vana gloria peccatum est; peccat utique qui pro vana gloria sic vocari desiderat. Discipulus quoque non effugiet culpam, qui magistri nomen sibi usurpat. Omnes autem vos fratres estis, et patrem nolite vocare vobis super terram: unus est enim pater vester qui in coelis est. Nec vocemini magistri, quia magister vester unus est Christus. Unus est pater, unus est et magister. Unde et Jacobus ait: »Nolite plures magistri fieri, fratres mei (Jac. III, 1).« Ubi enim plures magistri, ibi plures sententiae, [Col. 0263B] ibi schisma; unde Apostolus admonet ut »idipsum dicamus omnes (I Cor. I, 10).« Bonum habemus magistrum; ipsum sequamur, ipsius sententia una sit et omnis. Patrem vero in terra quaerere non debemus, quia omnes fratres sumus, et unum in coelis patrem habemus. Illi credere, illi obedire oportet, cujus amore patres et matres, fratres et sorores, magistros et doctores, et quaecunque in mundo sunt et in terra versantur, abjicere et abnegare debemus. Qui major est vestrum, erit minister vester. Hoc enim de seipso Dominus ait, qui usque 110 ad lavandos pedes discipulorum se humiliare dignatus est, praebens nobis humilitatis exemplum. Unde et subditur: Qui autem se exaltaverit humiliabitur, et qui se humiliaverit exaltabitur [(524) 1Kb] . [Col. 0263C] Deus enim superbis resistit: humilibus autem dat gratiam. Deponit enim potentes de sede et exaltat humiles.

XCV. Vae autem vobis, Scribae et Pharisaei hypocritae, qui clauditis regnum coelorum ante homines.Vos enim non intratis, nec introeuntes sinitis intrare. Eorum enim exemplum et doctrinam caeteri sequuntur [(525) 1Kb] . Sicut igitur illuminant et salvant alios, si boni sunt, ita excaecant et perdunt, si mali. Vae vobis, Scribae et Pharisaei hypocritae, qui comedi is domos viduarum, oratione longa orantes: propter hoc, amplius accipietis judicium. Longis enim orationibus et [Col. 0264A] aliis simulationibus domos viduarum Scribae et Pharisaei comedebant, quia putantes eos religiosos et justos, ea quae habebant sanctae mulieres eis tribuebant. Sic enim prius ministrabant istis pro simulatione, sicut postea ministraverunt apostolis pro religione [(526) 1Kb] . Vae vobis, Scribae et Pharisaei hypocritae, qui circuitis mare et aridam ut faciatis proselytum unum: et cum factus fuerit, facilis eum filium gehennae duplo quam vos. Studebant enim Scribae et Pharisaei quos poterant ex gentili populo ad Judaismum convertere, quorum post conversionem nullam curam habentes, eos in pejus ruere cogebant [(527) 1Kb] . In quo nos quoque admonemur ne eorum quos ad fidem convertimus negligentiam habeamus. Vae vobis, duces caeci, qui dicitis: quicunque juraverit per [Col. 0264B] templum, nihil est; qui autem juraverit in auro templi, debet. Stulti et caeci! quid enim majus est, aurum, an templum quod sanctificat aurum? Et quicunque juraverit in altari, nihil est; qui autem juraverit in domo, quae est super illud, debet. Caeci! quid enim majus est, domus, an altare quod sanctificat domum? Unde autem hanc stultissimam opinionem Scribae et Pharisaei habuerint, incertum est [(528) 1Kb] . Omnia enim haec sancta sunt: sanctius tamen altare quam templum; et sanctius templum quam aurum templi. Et illud quidem propter sacrificium; hoc autem propter dedicationem. Quamvis enim totum templum sanctificatum esset, nusquam tamen nisi in altari sacrificium fieri licebat: sanctius igitur altare. Sequitur: Qui ergo jurat in altari, jurat in eo et in omnibus quae [Col. 0264C] super illud sunt, et qui jurat in templo, jurat in illo et in eo qui habitat in ipso, et qui jurat in coelo, jurat in throno Dei et in eo qui sedet super eum. Qui enim jurat in altari, non lapides attendit, sed altaris consecrationem, et eum in cujus nomine consecratum est: ideoque non lapidibus sed Deo ejusque se obligat sacramentis. Similiter autem de templo et de coelo intelligatur. Nos quoque cum super Evangelia juramus, non chartas, et atramentum, sed Christum et ejus verba consideramus: unusquisque enim in eo jurat, ad quem jurando attendit. Vae vobis, Scribae et Pharisaei hypocritae, qui decimatis mentham [Col. 0265A] et anethum et cyminum, et reliquistis quae graviora sunt legis, judicium et misericordiam et fidem. Vae, inquit, vobis qui haec decimatis, non quia haec decimatis, sed quia haec decimando, majora relinquitis [(529) 1Kb] . Haec enim oportuit facere, et illa non omittere: unde manifestum est, quia parum prodest minora legis observare praecepta, si majora relinquamus. Ruit enim quidquid superaedificatur, nisi firmum fuerit fundamentum. Duces caeci excolantes culicem, camelum autem glutientes. Hoc enim interest inter minora et majora legis praecepta, quod inter culicem et camelum. Excolant autem culicem, qui in minoribus offendere timent; glutiunt vero camelum qui contra majora agere non metuunt [(530) 1Kb] . Tractum est autem ab illis qui aquas colant, ne [Col. 0265B] sordidum aliquod bibant. Hypocritae igitur culicem in gutture bibendo sentiunt, camelum vero non sentiunt; dum minora 111 peccata simulatione quadam agere metuunt, majora vero facere non timent.

XCVI. Vae vobis, Scribae et Pharisaei hypocritae, qui mundatis quod de foris est calicis et paropsidis, intus autem pleni estis rapina et immunditia.Calicem et paropsidem eosdem ipsos Scribas et Pharisaeos methaphorice dicit, qui cum rapina, immunditia et omni iniquitate interius pleni essent, justos et mundos se de foris ostendebant [(531) 1Kb] . De quibus adhuc subditur: Pharisaee caece, munda prius quod intus est calicis et paropsidis, ut fiat id quod de foris est mundum. Si enim cor interius mundum fuerit, omnia [Col. 0265C] erunt munda quae exterius apparent: unde Psalmista: »Cor mundum crea in me, Deus (Psal. L, 12);« et Apostolus: »Nihil enim mihi conscius sum: ex corde enim exeunt cogitationes malae (I Cor. IV, 4).«---Vae vobis, Scribae et Pharisaei hypocritae: qui similes estis sepulcris dealbatis, quae foris parent hominibus speciosa, intus vero plena sunt ossibus mortuorum et omnium spurcitia: sic et vos [Col. 0266A] a foris quidem paretis hominibus justi, intus autem pleni estis hypocrisi et iniquitate. Expositio est eorum quae superius dicta sunt, nullaque indiget expositione [(532) 1Kb] .

XCVII. Vae vobis, Scribae et Pharisaei hypocritae, qui aedificatis sepulcra prophetarum, et ornatis monumenta justorum et dicitis:Si fuissemus in diebus patrum nostrorum, non essemus socii eorum in sanguine prophetarum [(533) 1Kb] . Ita testimonium [(534) 1Kb] estis vobismetipsis, quia filii estis eorum qui prophetas occiderunt. Vae, inquit, vobis [(535) 1Kb] , non quia aedificatis et ornatis sepulcra prophetarum: hoc enim pietatis opus est; sed quia filii estis eorum qui prophetas occiderunt; filii quidem non tantum natura, quantum imitatione et iniquitate. Sicut enim omnes [Col. 0266B] dicuntur filii Abrahae, quia imitantur Abraham; ita omnes iniqui, iniquorum filii dicuntur, quia imitantur iniquos. Unde et Dominus his talibus ait: »Si filii Abrahae essetis, opera utique Abrahae faceretis (Joan. VIII, 39).« Vae igitur illis, quia non Abraham, non prophetarum, non justorum filii sunt, quia non eos imitantur, imo vero eorum filii sunt qui prophetas occiderunt in omni malitia et iniquitate eos imitantes. Dicunt praeterea, si fuissent in diebus patrum suorum, non fuissent socii eorum in sanguine prophetarum: cum valde illis nequiores non solum prophetas occiderunt, verum etiam ipsum Dominum prophetarum. Unde et subditur: Et vos igitur implete mensuram patrum vestrorum: currite, festinate, ut usque ad eorum iniquitatis integram [Col. 0266C] perfectamque mensuram perveniatis; turpe est enim ut a patribus vestris degeneretis, et minores ab illis in nequitia inveniamini. Hoc autem ideo dicit, quia in sua, suorumque discipulorum nece, jam nimium eos per invidiam accensos esse videbat [(536) 1Kb] . Hic autem locutionis modus a grammaticis ironia vocatur [(537) 1Kb] . Serpentes, genimina viperarum, quomodo fugietis a judicio gehennae? Serpentes enim sunt, [Col. 0267A] quia callidi et venenosi; genimina vero viperarum [(538) 1Kb] , quia cunctis iniquis iniquiores: cum nec uxor viro, nec filii parentibus parcant. Qui utique gehennae judicium aliter fugere non poterunt, nisi matrem suam occiderint, sicut ipsa quoque eorum patrem interfecit. Viperarum enim haec natura dicitur esse, ut quando femina concipit masculum interficiat; quando vero parit, ipsa nihilominus a filiis occidatur [(539) 1Kb] : neque enim exspectant, ut assueto naturae ordine oriantur, sed rupto matris utero violenter foras erumpunt. Vipera igitur, Synagoga; vir ejus, Christus: venit Christus ad Synagogam, venit ad uxorem suam, quam postquam suo semine impraegnavit, totamque evangelicae praedicationis sementem in eam infudit, illa sicut vipera venenosa [Col. 0267B] et impia contra eum assurgens, eum interfecit. De cujus impio utero filii ejus erumpentes eam occidunt, quoniam Judaei ad fidem venientes eam excommunicant et damnant. Unde Apostolus ait: »Cum autem placuit ei qui me segregavit ex utero matris 112 meae, et vocavit per gratiam suam (Galat. I, 15),« et caetera. Omnes enim haereses damnant, quicunque ab haeresibus ad Ecclesiam veniunt. Sequitur:

XCVIII. Ideo ecce ego mitto ad ros prophetas et sapientes, et Scribas; et ex illis occidetis, et crucifigetis, et ex eis flagellabitis in Synagogis vestris;et persequemini de civitate in civitatem, ut veniat super ros omnis sanguis justus qui effusus est super terram. Apostoli enim martyres et doctores, prophetae, sapientes, et scribae fuerunt; quod ad Judaeos, omnesque [Col. 0267C] mundi nationes praedicandas Dominus misit. Hos autem Judaei occiderunt, crucifixerunt, flagellaverunt et de civitate in civitatem persecuti sunt. Nemo enim Christianorum usquam occisus est, qui eorum vel manibus vel affectu non sit occisus; unde et omnium rei esse dicuntur, omniumque justorum sanguis super eos venire Dominus ipse testatur. Hoc autem ex quo et usque quo exponit, dicens: A sanguine Abel justi usque ad sanguinem Zachariae filii Barachiae, quem occidistis inter templum et altare. Cum enim alibi scriptum sit, quod »filius non portabit iniquitatem patris, sed unusquisque in peccato suo morietur (Ezech. XVIII, 20; Jer. XXXI, 30):« quid est, quod modo hic dicitur, quod omnis sanguis justus veniet super generationem istam? His [Col. 0267D] enim verbis Salvator noster dicere videtur; quod haec impia generatio tantam poenam pro suo scelere patiatur, quantam pateretur, si omnium justorum sanguinem fudisset, qui ab Abel fusus est usque ad [Col. 0268A] Zachariam [(540) 1Kb] . Et hoc merito: majus enim fuit Christum occidere, ejusque corpus, quod est Ecclesia, iniquo odio persequi, quam si omnium praecedentium justorum sanguinem fudissent. Zacharias autem Barachiae filius nusquam legitur fuisse occisus: at vero Zacharias filius Joiadae in atrio templi legitur interfectus. Inter templum videlicet et altare, quod sub divo erat, ubi hostiarum sanguis fundebatur. Haec igitur, quia historiae non veniunt [(541) 1Kb] , spiritualis intelligentia quaerenda est. Puto enim, quod Dominus noster se ipsum Zachariam vocat, et praeterito pro futuro utitur: interpretatur enim Zacharias memoria Domini. Sicut enim Christus Jesus dicitur verbum Domini, sermo Domini virtus et sapientia Domini; ita iste quidem est Barachiae [Col. 0268B] filius, qui benedictus Dominus interpretatur. Unde et principi sacerdoti se interroganti, an esset Christus filius benedicti, respondit: Ego sum. Hunc autem Judaei occiderunt inter templum et altare, quoniam ibi Christi mortem inter se consiliati sunt. Neque enim aliter Christum Dominum Judaei occiderunt, nisi consiliando, accusando et danmando: unde et ipsi quoque dicebant: »Nobis non licet interficere quemquam (Joan. XVIII, 31).« Quod vero in atrio templi de ejus morte consilium habitum sit, ipse per Psalmistam ostendit, dicens: »Adversus me exercebantur qui sedebant in porta, et in me psallebant qui bibebant vinum (Psal. LXVIII, 13).« Sic igitur Zacharias filius Barachiae inter templum et altare occisus est. Jerusalem, Jerusalem [Col. 0268C] quae occidis prophetas et lapidas eos qui ad te missi sunt: quoties volui congregare filios tuos, quemadmodum gallina congregat pullos suos sub alas, et noluisti. Ego, inquit, filios tuos multoties congregare, et a malignorum spirituum incursu desuper et circa volantium defendere volui, sicut gallina pullos suos congregat, et sub alas suas eos abscondit, ne ab importunis avibus ei subripiantur [(542) 1Kb] , sed noluisti. Ego igitur volui, sed ea conditione, si tu quoque voluisses. Quia ergo tu congregari et salvari noluisti, ego quoque jam nunc eos congregare et salvare nolo. Unde et dico: »Disperge illos in virtute tua et destrue eos protector meus, Domine (Psal. LVIII, 12).« Dominus enim qui potest quodcunque vult, nullum alium salvare vult, nisi eum [Col. 0268D] qui vult salvari ab eo [(543) 1Kb] . Ecce relinquetur vobis domus vestra deserta: sic et in Psalmis: »Ecce elongavi fugiens, et mansi in solitudine (Psal. LIV, 8).« Relictis enim Judaeis, in gentibus Dominus [Col. 0269A] habitat. Dico enim vobis, non me videbitis amodo donec dicatis, benedictus qui venit in nomine Domini. Postquam, inquit, hac corporali praesentia, qua vobiscum ad tempus conversatus sum, vos relinquam, non me videbitis amodo donec me iterum ad judicium venientem melius cognoscatis, simulque una et consona voce omnes dicatis: Benedictus qui venit in nomine Domini [(544) 1Kb] . Hoc est enim quod alibi ait: Viro ego, dicit Dominus, quia mihi curvabitur omne genu, et confitebitur omnis lingua [(545) 1Kb] .

XCIX. [CAP. XXIV.] Et egressus Jesus de templo ibat: et accesserunt discipuli ejus ut ostenderent ei aedificationem 113 templi: ipse autem respondens dixit illis: Videtis haec omnia? Amen dico vobis, non relinquetur hic lapis super lapidem, qui non destruatur.Haec enim [Col. 0269B] sub Tito et Vespasiano completa sunt. Sedente autem eo super montem Oliveti, accesserunt ad eum discipuli secreto dicentes: Dic nobis quando haec erunt, et quod signum adventus tui et consummationis saeculi? Ipsa eorum interrogatio docet, quid Christi discipuli intellexerint. Audientes enim templi destructionem, saeculi consummationem subito fore putaverunt [(546) 1Kb] . Et respondens Jesus dixit eis: Videte ne quis vos seducat: multi enim venient in nomine meo dicentes: Ego sum Christus, et multos seducent. Hoc enim Simonem Magum fecisse audivimus [(547) 1Kb] : hoc et Antichristum facturum esse legimus. Ipse enim, ut Apostolus ait: »Se exaltabit supra omne quod dicitur Deus, aut quod colitur: ita ut in templo Dei sedeat ostendens se tanquam sit Deus (II Thess. XXI, 4).«--- [Col. 0269C] Audituri autem estis praelia et opiniones praeliorum, videte ne turbemini. Oportet enim haec fieri, sed nondum finis. A Christi namque nativitate, ex quo angeli cecinerunt, »Gloria in excelsis Deo, et in terra pax hominibus bonae voluntatis (Luc. II, 14):« quanto tempore princeps pacis Dominus noster in hoc mundo conversatus est, magna ubique gentium pax et concordia fuit [(548) 1Kb] . Quo recedente paulatim praelia fieri, seditiones moveri, et bellorum rumores undique audiri coeperunt. Sed non erant haec signa finis, saeculique consummationis: multo enim majora illa erunt magisque terribilia quae mundi finem praecedent. De quibus subditur: Consurget enim gens in gentem, et regnum in regnum; et erunt pestilentiae, [Col. 0270A] et fames et terraemotus magni per loca. Haec autem omnia initia sunt dolorum. Omnia enim haec jam praecesserunt, sed ad comparationem illorum, quae futura sunt, tam parva fuerunt, ut illa cum venerint, pro signo habeantur, et jam mundum stare, et diutius morari vel durare non posse manifeste denuntient. Ut enim in sequentibus dicitur, erit tunc tribulatio talis, qualis non fuit, neque fiet [(549) 1Kb] . Quia enim tunc nascetur perditionis et discordiae filius, bella, lites, contentiones, et omnia mala ubique fieri oportebit. Ut enim pax praecessit Christum, ita discordia praecedet Antichristum. Tunc tradent vos in tribulationem, et occident vos, et eritis odio omnibus gentibus, propter nomen meum. Haec enim, etsi apostolis accidissent, ad finem tamen referenda [Col. 0270B] sunt, quoniam haec talia signa apostolorum tempore fuisse non legimus. Et tunc scandalizabuntur multi et invicem tradent, et odio habebunt invicem. Et multi pseudoprophetae surgent et seducent multos. Isti enim erunt maxima et principalis causa totius scandali, omnisque odii et tribulationis: qui secundum operationem Satanae, dabunt signa et prodigia multa, ita ut in errorem inducantur, si fieri potest, etiam electi [(550) 1Kb] . Unde et subditur: Et quoniam abundabit iniquitas, refrigescet charitas multorum. Multorum enim charitas a divini amoris igne deficiet, et refrigescet, quoniam multis modis iniquitas abundabit. Qui autem perseveraverit usque in finem, hic salvus erit. Qui, inquit, in bono perseveraverit, et neque minis, neque blanditiis, neque signis [Col. 0270C] vel prodigiis a fide catholica deviaverit, hic et non alius salvus erit. Et praedicabitur Evangelium regni in universo orbe in testimonium omnibus gentibus. Sicut enim in primitiva Ecclesia in omnem terram exivit sonus apostolorum, et in fines orbis terrae verba eorum, sic et in ultima Evangelium regni Dei in universo mundo cunctis gentibus praedicabitur, ut nulla nulli possit fieri excusatio. Et tunc veniet consummatio. Postquam enim ad hanc praedicationem plenitudo gentium introierit, et Israel salvus fiet, tunc et mundus finiet [(551) 2Kb] , et Ecclesia consummabitur, et de suorum filiorum plenitudine 114 gratulabitur.

C. Cum ergo videritis abominationem desolationis, [Col. 0271A] quae dicta est a Daniele propheta, stantem in loco sancto qui legit, intelligat [(552) 1Kb] . Cum, inquit, videritis abominationem desolationis: eum videritis abominandum et desolandum Antichristum [(553) 1Kb] , qui multam in populo Dei abominationem et desolationem faciet in tantum elevatum et exaltatum, ut in templo Dei sedeat, ostendens se tanquam sit Deus, tunc qui haec et alia legit, intelligat jam finem rebus adesse. Regnabit enim ut in Daniele scriptum est; »Per tempus et tempora et dimidium temporis (Dan. XII, 7),« id est per unum et duos et dimidium annum, in quibus tanta persecutio fiet, ut omnis praeterita persecutio, etsi magna fuerit, oblivioni tradatur. Tunc qui in Judaea sunt, fugiant ad montes; et qui in tecto, non descendat tollere aliquid de domo sua; [Col. 0271B] et qui in agro, non revertatur tollere tunicam suam. Magni terroris haec verba indicativa esse videntur, in quibus omnium obliti, omnibus sola fuga placere narratur. Allegorice autem a Judaea ad montes fugiunt, qui relicto Judaismo sive littera in qua Judaei confidebant, ad spiritualem intelligentiam vel ad Ecclesias se transferunt [(554) 1Kb] . Qui vero in tecto sunt, et in fidei sublimitate, sive etiam qui majores sunt et Ecclesiis praesunt, non descendant, non ad fugitiva bona, et vilem substantiam se inclinent, sed potius omnibus relictis, Christo jam propinquanti obviam pergant. At vero qui in agro sunt, et novum Evangelii semen in populo seminant, non revertantur, nec prioris tunicae recordentur, sed currant, quia prope est ut veteribus exuti, nova immortalitatis [Col. 0271C] tunica induantur. Vae autem praegnantibus et nutrientibus in illis diebus [(555) 1Kb] . Praegnantes enim sunt illae animae quae per hypocrisim peccata sua abscondere volunt, sed tamen per superbiae inflationem abscondere nequeunt; et intus igitur peccata latent, et foris quodammodo clarent. Nutrientes autem sunt, quae jam quidem mala opera pepererunt, et in eis persistentes, ea facere non erubescunt. Atque utinam adhuc praegnantes essent, aliisque peccandi occasionem suo exemplo non dedissent. Malum [Col. 0272A] est igitur peccata celare, sed pejus est hoc modo revelare: aliter enim et sibi, aliter et sibi et aliis nocet. Orate autem, ut non fiat fuga vestra hieme, vel Sabbato. Ne forte tunc fugere incipiatis, quando fugere non potestis. Temporis enim asperitate fuga in hieme impeditur; in Sabbato vero fugere non licet, quia hoc lex fieri interdicit. Erit enim tunc tribulatio magna, qualis non fuit ab initio mundi usque modo, neque fiet. Erit, inquit, tunc tribulatio magna. Quando? Vis audire quando? Cum abominatio desolationis stabit in loco sancto. Et nisi breviati fuissent dies illi, non fieret salva omnis caro, sed propter electos breviabuntur dies illi. Non enim breviabuntur dies illi quantum ad Dei dispositionem, breviabuntur tamen quantum ad spem et vetum [Col. 0272B] iniquorum, quia non tantum regnabit Antichristus quantum ipse se ipsum et sui eum regnare sperabunt. Hoc autem fiet propter electos: si enim tantum viveret quantum eum infideles vivere sperabunt, valde pauci salvari potuissent. Quid enim, si semper viveret, faceret, qui in tribus annis tantam stragem faciet? Tunc si quis vobis dixerit: Ecce hic est Christus aut illic, nolite credere. His enim verbis non solum Antichristum sed et multos alios tunc fore significat, quos propter varias simulationes miseri homines Christum esse putabunt. Unde et subditur: Surgent enim pseudochristi et pseudoprophetae, et dabunt signa magna et prodigia, ita ut in errorem inducantur, si fieri potest, etiam electi. Ecce praedixi vobis. Sed quare praedixi vobis? Ut cauti [Col. 0272C] sitis, et non ab eis decipiamini. Si ergo dixerit vobis: Ecce in deserto est, nolite exire; ecce in penetralibus, nolite credere. Alii enim in deserto, ut Elias et Joannes Baptista, alii in Synagogis et in domibus, sicut Christus, praedicabunt. Omnia enim simulabunt, quae homines fecisse audient. Sicut 115 enim fulgur exit ab Oriente et paret usque in Occidentem, ita erit et adventus Filii hominis. Hoc est enim quod Psalmista ait: »Deus manifestus veniet; Deus noster et non silebit (Ps. XLIX, 3).« Non [Col. 0273A] ut prius veniet occultus, sed, quasi sol in sua majestate praefulgens, ubique apparebit, ubique lucebit. cunctis etiam nolentibus revelabitur. Ubicunque fuerit corpus, illuc congregabuntur aquilae. Aquilae enim, sanctorum animae sunt, quae et altius volant et clarius vident [(556) 1Kb] . Hae autem tunc ad corpora propria venientes, ubicunque et quomodocunque dispersa sunt, ea iterum induent, ut totus integer et immortalis homo resurgat. Potest autem et sic intelligi, ut ubicunque Christi corpus fuerit, illuc et animae conveniant, paratae ejus obedire praeceptis. Statim autem post tribulationem dierum illorum sol obscurabitur, et luna non dabit lumen suum; et stellae cadent de coelo: et virtutes coelorum commovebuntur; et tunc parebit signum Filii hominis in coelo. Et [Col. 0273B] tunc plangent omnes tribus terrae, et videbunt Filium hominis venientem in nubibus coeli cum virtute multa et majestate. Quia enim tunc sol justitiae Christus Dominus noster, omni luce splendidior, de coelis descendet, sol iste quem videmus, obscurabitur; et haec luna non dabit lumen suum, obscurati immenso splendore majoris lucis [(557) 1Kb] . Sicut enim luna et stellae solis hujus splendore pallescunt, ita illius inenarrabili fulgore ipse sol in tenebras convertetur. Quod autem stellas cadere dicit, vel sanctorum animas ad corpora descendere, vel ipsas juxta litteram quasi decidentes et obeuntes, lumen solitum amittere significat. Virtutes autem coelorum commovebuntur, quia omnis ille angelorum exercitus Christum Dominum nostrum ad judicium sequetur. [Col. 0273C] Et tunc apparebit signum Filii hominis in coelo, per quod vel ejus crucem, vel aliquid aliud victoriae signum intelligere possumus [(558) 1Kb] . Et tunc plangent omnes tribus terrae. Unde in Zacharia propheta scriptum est: »Et plangent eum planctu quasi unigenitum, et dolebunt super eum, ut dolere solent in morte primogeniti. In die illa magnus planctus in Jerusalem, sicut planctus Adadremmon in campo Mageddon. Et plangent terrae familiae, et familiae seorsum (Zachar. XII, 10).« Quomodo enim super eum non plangant, cum eum in tanta gloria videbunt, quem cum tanto opprobrie crucifixerunt! Sequitur: Et mittet angelos suos cum tuba, et voce magna, et [Col. 0274A] congregabunt electos ejus a quatuor ventis, a summis coelorum usque ad terminos eorum. Angelorum enim ministerio ex omnibus mundi partibus sancti Dei colligentur, et resurgent; a summis coelorum animabus descendentibus, et usque ad eorum terminos venientibus. Quod enim ait cum tuba, ipse exposuit dicens, et voce magna. Magna enim vox erit quae mortuos suscitabit, et mundum universum replebit. Ab arbore autem fici discite parabolam: cum jam ramus ejus tener fuerit, et folia nata, scitis quia prope est aestas. Ita et vos, cum videritis haec omnia, scitote quia prope est in januis. Sicut enim ficus novis ramis et foliis orientibus aestatem proximam adesse annuntiat; ita et haec omnia tam magna tamque inusitati, Christi adventum manifestissime nuntiabunt. [Col. 0274B] Amen dico vobis, quia non praeteribit generatio haec, donec omnia fiant. Hoc enim de Scribarum et Pharisaeorum generatione intelligitur, super quam omnem sanguinem justum venire superius dixerat. Non prius igitur illa generatio praeteribit, non prius deliciet, nec tota a sua iniquitate cessabit, quam ista omnia compleantur [(559) 1Kb] : Coelum et terra transibunt, verba autem mea non praeteribunt. Quod enim Veritas dicit immutabile est, et praeterire non potest, alioquin Veritas non esset. Coelum igitur et terra transibunt, quia secundum hoc, quo modo sunt, in melius commutabuntur, sed verba Veritatis a statu suo mutari non potuerunt [(560) 1Kb] . De die autem illa et hora nemo scit, neque angeli coelorum, nisi Pater solus. Alius autem evangelista addidit, »neque Filius [Col. 0274C] (Marc. XIII, 32).« Magnum est igitur hoc secretum, quod nemo scit nisi Pater, id est virtus et sapientia Patris, quae simul una et eadem est et Filii, et Spiritus sancti. Sola ergo Trinitas unus Deus scit hoc secretum, quod ipse quoque Filius ignorat, secundum hoc quod homo est et filius hominis. Si enim secundum hoc quod homo est, omnia sciret, nequaquam dictum esset [(561) 1Kb] , »Jesus autem crescebat sapientia et aetate coram Deo et hominibus [(562) 4Kb] .« Sicut autem in diebus Noe, ita erit adventus Filii hominis. Et hoc exponit. 116 Sicut enim erant in diebus ante diluvium comedentes et bibentes, nubentes et nuptui tradentes, usque ad eum [Col. 0275A] diem quo intravit in arcam Noe, et non cognoverunt, donec venit diluvium, et tulit omnes; ita erit et adventus Filii hominis. Mortuo enim Antichristo, tunc terris reddita pace, sanctis omnibus propter signa quae non videbunt, diem ultimum exspectantibus, infideles et peccatores, sola terrena et transitoria cogitantes, omni voluptati sicut prius operam dabunt: vendentes et ementes, comedentes et bibentes, nuptias contrahentes, et similia facientes. Sed ecce subito cum dixerint, pax et securitas, »tunc repentinus eis superveniet interitus (I Thess. V, 3).« Tunc duo erunt in agro; unus assumetur, et unus relinquetur. Ager enim est mundus, sicut ipse Dominus ait, exponens parabolam qua dicitur, »Simile est regnum coelorum homini qui seminavit bonum [Col. 0275B] semen in agro suo (Matth. XIII, 24).« In hoc autem agro sunt duo, scilicet fidelis et infidelis: et fidelis quidem assumetur in gloriam, infidelis autem relinquetur in poena. Duae molentes in mola, una assumetur, et una relinquetur. Haec enim mola sancta Ecclesia esse videtur, in qua dum sententiarum frumenta frangimus, dum Scripturas exponimus, dum in farinam cuncta convertimus, verbi Dei panem, quo animae nutriuntur, conficimus. Molentes autem non omnes, sed soli boni in gloriam suscipientur: et merito quidem non duo, sed duae dicuntur, quoniam ita molere ad animas pertinet; quamvis hoc de Synagoga et Ecclesia satis congrue intelligi possit [(563) 1Kb] ; utraque enim molit, utraque Scripturas [Col. 0275C] exponit: altera tamen et non ambae assumuntur. Vigilate ergo, quia nescitis qua hora Dominus vester venturus est. Unde hoc? Quia de die illa, vel hora, ut modo diximus, nemo scit. Illud autem scitote quia si sciret paterfamilias qua hora fur venturus esset, vigilaret utique, et non sineret perfodi domum suam. Quia igitur nescit, quia dormiens negligit, saepe domus perfoditur, et quidquid in ea melius est, fit rapina latronum. Vos autem estote parati, estote solliciti, et quia illam unam horam nescitis, omnibus horis vigilate, ne in illa incauti et dormientes inveniamini. Et hoc est quod ait: Ideo et vos estote [Col. 0276A] parati, quia nescitis qua hora Filius hominis venturus est. Quis putas est fidelis servus et prudens quem constituit Dominus super familiam suam, ut det illis cibum in tempore? Quis, inquit, nisi unusquisque vestrum, et caeteri similes vestri? quis est fidelis servus et prudens, quos ad hoc super familiam suam, super domum et Ecclesiam suam Dominus constituit, ut eam regatis, doceatis, et nutriatis, et pro tempore et mensura, ordine et ratione, omnia faciatis? Beatus ille servus, quem cum venerit Dominus ejus, invenerit sic facientem. Sed unde beatus? Vis audire unde? Amen dico vobis quoniam super omnia bona sua constituet eum. Quis enim illo beatior erit, qui super omnia constituetur? In hoc enim fidelis servus major erit et superior omnibus in quo [Col. 0276B] se magis humiliaverat, et ministraverat omnibus. Si autem dixerit malus servus ille in corde suo: moram facit Dominus meus venire, et coeperit percutere conservos suos, manducet autem et bibat cum ebriosis; veniet Dominus servi illius in die qua non sperat, et hora qua ignorat, et dividet eum, partemque ejus ponet cum hypocritis; illic erit fletus et stridor dentium. Qui enim multum se in hac vita vivere sperans, sola caduca et transitoria 117 diligens, cunctis carnis voluptatibus se subjiciens, non cum sobriis sobrie, sed intemperate cum ebriosis manducat et bibit, servos percutit, familiam affligit, subjectos despicit: iste quidem, etsi non voce, corde tamen et opere clamat: moram facit Dominus meus venire, securus sum; jam nihil timeo; [Col. 0276C] meae igitur obediam voluntati. Veniens igitur Dominus ejus die qua non sperat, et hora qua ignorat, subito eum de hac vita exire compellens, dividit eum. Quid est enim mors nisi corporis et animae divisio et separatio? Tunc ergo homo dividitur, quando corpus ab anima separatur. Ponit autem partem ejus cum hypocritis, modo interim crucians animam, postmodum vero et corpus et animam.

CI. [CAP. XXV.] [(564) 1Kb] Tunc simile est regnum coelorum decem virginibus, quae accipientes lampades suas, exierunt obviam sponso et sponsae.Quid est [Col. 0277A] enim tunc? Nunquid et modo simile non est? Simile quidem est et modo; sed haec similitudo nondum manifeste apparet. Tunc igitur simile est, quando haec similitudo manifesta est, nondum enim apparet quae virgines fatuae sint, et quae prudentes. Multae enim exterius videntur esse prudentes, quae interius fatuae sunt: quicunque enim opera sua faciunt ut videantur ab hominibus, fatui quidem sunt, etsi prudentes esse videantur. Magna enim fatuitas est jejunare, vigilare, carnem affligere et macerare, et per hoc nullam aliam mercedem, nisi vanam gloriam exspectare. De talibus enim Dominus ait: »Amen dico vobis receperunt mercedem suam (Matth. VI, 2).« Inde enim et virgines dicuntur omnes, quia boni videntur ab omnibus. Sunt igitur in actione [Col. 0277B] virgines, in intentione corrupti, quia bona quae agunt non casta et sincera intentione faciunt. Sed quare hae virgines decem dicuntur? Hic enim numerus omnes significat, quia omnes in se numeros continet [(565) 1Kb] . Quod ergo ait simile est regnum coelorum decem virginibus, tale est ac si diceret, similis est sancta Ecclesia cunctis virginibus. Et mox ipsam similitudinem exponit dicens: Quae accipientes lampades suas exierunt obviam sponso et sponsae. Quia enim quotidie morti appropinquamus, quotidie sponso et sponsae, id est Christo et Ecclesiae, obviam pergimus: haec enim via simul cum vita finitur. Lampades autem accipimus, si bona opera nobiscum ferimus [(566) 1Kb] . Quod enim bona opera lampades dicantur, ipse Dominus ostendit dicens: »Sic [Col. 0277C] luceat lux vestra coram hominibus, ut videntes vestra bona opera glorificent Patrem vestrum qui in coelis est (Matth. V, 16).« Quinque autem ex eis erant fatuae et quinque prudentes: quod quidem alios in Ecclesia vanos et fatuos, alios vero prudentes et justos esse significat. Quamvis et ipso numero aliquid intelligi possit: quinque enim sunt corporis sensus, quibus aut prudentes aut fatui homines fiunt. Sed quinque fatuae acceptis lampadibus non sumpserunt oleum secum; prudentes vero acceperunt oleum in vasis suis cum lampadibus [(567) 1Kb] . Quasi [Col. 0278A] sine oleo sunt fatuarum lampades; quia etsi ad tempus eorum opera lucere videantur, simul tamen cum eis exstinguuntur, quoniam post hanc vitam nullum eis lumen ministrant. At vero prudentium lampades, quoniam sincero pietatis et misericordiae oleo nutriuntur, tunc clarius lucent, quando de his tenebris ad vitam transferuntur. Ideoque Apostolus ait: »Nolite itaque ante tempus judicare, quoadusque veniat Dominus; qui et illuminabit abscondita tenebrarum, et manifestabit consilia cordium; et tunc laus erit unicuique a Deo (I Cor. IV, 5).« Tunc enim quae lampades habeant oleum, et quae non habeant, omnibus revelabitur. Tunc fiet sermo, qui de Ecclesia scriptus est, »Date ei de fructu manuum suarum, et laudent eam in portis opera ejus [Col. 0278B] (Proverb. XXXI, 31).« Moram autem faciente sponso dormitaverunt omnes, et dormierunt. Moratur enim sponsus, et venire retardat, donec ad judicium Dominus veniat. Tanta igitur est haec mora, quantum est et hujus saeculi spatium. Interim autem omnes dormitant, et dormiunt; quia post multos langores tandem somno mortis oculos claudunt [(568) 1Kb] . Quasi enim ante somnum dormitare est, ante mortem languescere et aegrotare. Media autem nocte clamor factus est, ecce sponsus venit, exite 118 obviam ei. De hoc enim clamore Apostolus ait: »Clanget enim tuba, et mortui resurgent incorrupti [(569) 1Kb] .« Hic autem clamor media nocte fiet; quia cunctis ignorantibus, dies Domini, quasi fur in nocte veniet [(570) 1Kb] . In nocte [Col. 0278C] enim fit, quia in tenebris ignorantiae fit. Tunc surrexerunt omnes virgines illae, et ornaverunt lampades suas. Ut enim Apostolus ait: »Omnes quidem resurgemus, sed non omnes immutabimur [(571) 1Kb] .« Lampades autem ornant, dum opera sua secum retractant, et dignae responsionis verba invenire interius cogitant [(572) 1Kb] : quae postquam fatuae invenire non possunt, indicare incipiunt, et de suo testimonio diffidentes aliorum ipsae testimonia flagitant. Et hoc est quod ait: Fatuae autem sapientibus dixerunt: Date nobis de oleo vestro, quia lampades nostrae exstinguuntur. Oleum fatuae quaerunt, quoniam misericordia [Col. 0279A] indigent, et tale est ac si dicerent: Quia opera nostra lucere deficiunt, illuminate ea vos testimonio vestro [(573) 1Kb] . Responderunt sapientes, dicentes: Ne forte non sufficiat nobis et vobis: ite potius ad rendentes, et emite vobis. Non nobis, inquiunt, oleum quaeratis, neque nos imitari admoneatis: ite potius ad venditores; ite ad adulatores, qui vili pretio laudis et favoris omnia vestra bona vobis subripuerunt; quoniam ideo cuncta agebatis, ut videremini ab eis [(574) 1Kb] . Nos enim de nobis ipsis nondum ad plenum securae sumus [(575) 1Kb] . Unde beatus Petrus apostolus ait: »Et si justus vix salvabitur, impius et peccator ubi parebunt?« (I Petr. IV, 8.) Dum autem irent emere, venit sponsus; et quae paratae erant intraverunt cum eo ad nuptias; et clausa est [Col. 0279B] janua. Dum emere, inquit, irent, id est dum ad ea quae in hoc saeculo egerant, mente redirent, dum opera sua, qua intentione ea fecissent, secum tractarent; dum se pro eis laudis mercedem jam suscepisse recogitarent, venit sponsus. Emere enim tunc nihil aliud erit, nisi emptionis et venditionis modum cogitare. Novissime autem veniunt et reliquae virgines, dicentes: Domine, Domine, aperi nobis. Al ille respondens, ait: Amen dico vobis, nescio vos. Dominus enim qui omnia scit, fatuas virgines se nescire dicit [(576) 1Kb] ; quoniam earum nomina non sunt scripta in libro vitae. Nescire namque Domini, reprobare est.

CII. Sicut enim homo peregre proficiscens vocavit servos suos, et tradidit illis bona sua [(577) 1Kb] ;et reliqua. [Col. 0279C] Sicut enim homo peregre [(578) 1Kb] proficiscens servis suis bona sua tradidit, ita et Salvator noster de hoc mundo ad Patrem rediens, prius fidelibus suis bona sua largitus est. Et uni dedit quinque talenta, alii autem duo, alii vero unum; unicuique secundum propriam virtutem; et profectus est statim. Quinque enim talenta [(579) 1Kb] quinque sunt corporis sensus; duo vero intellectus et operatio; unum autem [Col. 0280A] intellectus tantum. Haec autem etsi naturaliter ab initio hominibus data sunt; ea tamen fidelibus suis iterum Dominus dedit, et quodammodo innovavit, dum magis interius, quam exterius habenda monstravit. Habet enim et anima visum, auditum, gustum, odoratum, et tactum; et quidem multo digniores illis qui in corpore sunt. Sensus enim corporis cum aliis animalibus; sensus vero animae cum angelis communes habemus. Abiit autem qui quinque talenta acceperat, operatus est in eis, et lucratus est alia quinque: Similiter et qui duo acceperat, et lucratus est alia duo; 119 qui autem unum acceperat abiens fodit in terrum, et abscondit pecuniam domini sui. Haec autem omnia in sequentibus exponemus. Post multum vero temporis [Col. 0280B] venit dominus servorum illorum, et posuit rationem cum eis. Post multum namque temporis venit; quia multum temporis est inter primum et secundum Christi adventum [(580) 1Kb] . Tunc enim cum servis suis rationem Dominus ponet, quia ut Apostolus ait: »Omnes astabimus ante tribunal Christe [(581) 1Kb] «, ut reddat unusquisque rationem de his quae gessit, sive bona, sive mala fuerunt. Et accedens qui quinque talenta acceperat, obtulit alia quinque talenta dicens Domine, quinque talenta tradidisti mihi; ecce alia quinque superlucratus sum. Visum mihi dedisti; operatus sum in eo, et multos illuminavi: quae vidi, ostendi; quae intellexi, docui; non celavi, non abscondi ea quae tu meis oculis revelare dignatus fuisti [(582) 1Kb] : habeo ergo hoc talentum multiplicatum. [Col. 0280C] Dedisti mihi et auditum; in hoc quoque operatus sum, et multis aliis aures aperui tuorumque secretorum verba eos audire et intelligere docui. Hoc enim talentum Dominus requirebat, cum diceret; »Qui habet aures audiendi, audiat (Matth. XIII, 43; Marc. IV, 9);« itemque: »Vobis datum est nosse mysterium regni Dei, caeteris autem in parabolis, ut videntes non videant, et audientes non [Col. 0281A] intelligant (Luc. VIII, 10).« Gustum quoque mihi dedisti, quo tuae dulcedinis saporem intelligens, dico: »Quam dulcia faucibus meis eloquia tua; super mel et favum ori meo (Psal. CXVIII, 103):« et in hoc quoque operatus sum, aliosque mecum ad degustandum invitavi, dicens: »Gustate et videte, quam suavis est Dominus; beatus vir qui sperat in eo (Psal. XXXI, 9).« Sed quid dicam de odoratu, quo fideles tuos instruxi, qua ratione discernere valeant inter catholicam doctrinam, et fetentem haereticam pravitatem? hoc enim servi tui illecti, te sequuntur, dicentes: »Trahe nos post te, et curremus in odorem unguentorum tuorum (Cant. I, 3).« Propter hoc et sancta Ecclesia de naso laudatur, ubi dicitur; »Nasus tuus, sicut turris Libani, quae respicit contra [Col. 0281B] Damascum [(583) 1Kb] (Cant. VII, 3).« At vero et in tactu operatus sum; et non minus in eo, quam in aliis talentis lucratus sum. Tactus animae, fides est: hac enim Dominus tenetur et tangitur [(584) 1Kb] . Quanto enim unusquisque fidelior est, tanto familiarius, et propius Dominum tangit. Alii enim ipsum; alii ejus vestimenti fimbrias tangunt. Hoc autem talentum duplicamus, quando fidem nostram aliis praedicamus. Sed audiamus, quid huic Dominus responderit, qui et quinque talenta duplicata obtulit: Euge, bone serve et fidelis, quia super pauca fuisti fidelis, super multa te constituam; intra in gaudium Domini tui. Euge namque vox gaudentis est [(585) 1Kb] . Sed nota, quod pauca Dominus reputat quaeque in hoc mundo meliora habemus. Qua in re illius regni [Col. 0281C] divitias inaestimabiles esse ostendit: de quibus Apostolus ait: »Quae oculus non vidit, nec auris audivit, nec in cor hominis ascendit quae praeparavit Deus diligentibus se (I Cor. II, 9).« Parva sunt igitur haec talenta illis divitiis comparata: si quidem eas quales sint, per haec neque videre, neque audire, neque ad plenum cogitare possumus [(586) 1Kb] . Quis enim illud cogitare valeat, quod in cor hominis non ascendit? Intra in gaudium Domini tui. De his enim gaudiis Psalmista, ait: »Beati qui habitant in domo tua, Domine, in saeculum saeculi laudabunt te (Psal. LXXXIII, 5):« itemque: »Unam petii a Domino hanc [Col. 0282A] requiram, ut inhabitem in domo Domini omnibus diebus vitae meae (Psal. XXVI, 4).« Haec autem de quinque talentis dicta sunt: nunc vero de duobus audiamus; per quae intellectum et operationem significari diximus [(537) 1Kb] : quae nimirum etsi numero sint pauciora, pretio tamen et significatione non sunt inferiora. Qui enim bene intelligit, et quae intelligit operatur, nihil in visu et auditu, nihil in gustu, odoratu et tactu minus habet. In his enim duobus illa quinque plenissime continentur: quae quidem sibi mutuo conjuncta sunt, et sine altero alteram non valet. Inutilia enim sunt et intellectus sine operatione, et operatio sine intellectu: unde bene dicitur: »Intellectus bonus omnibus facientibus eum: laudatio ejus manet in saeculum saeculi [Col. 0282B] [(588) 1Kb] .« Accessit igitur et qui duo talenta acceperat, et ait: Domine, duo talenta tradidisti mihi; ecce alia 120 duo superlucratus sum. Intellectum et operationem mihi dedisti; tu enim das intelligentiam intelligentibus [(589) 1Kb] ; tu et bonam voluntatem, et bene operandi effectum tribuis; unde Apostolus: »Neque volentis, inquit, neque currentis, sed miserentis est Dei (Rom. IX, 16).« Nam neque volentis est voluntas, neque currentis est cursus, sed miserentis est Dei, qui prius bene agendi voluntatem, deinde bene currendi tribuit facultatem. Duo igitur talenta mihi dedisti, ecce alia duo superlucratus sum; quoniam quid intelligant, et qualiter intelligentes operari debeant, alios docere, piger non fui. Huic itaque Dominus respondens et congaudens, non minora dona [Col. 0282C] largitur, quam illi alii modo superius largitus fuerat, Nunc etiam de illo videamus, qui abiens fodit in terram et abscondit pecuniam domini sui; per quem scilicet eos intelligimus, quibus ingenium et intellectum Dominus dedit, quem ipsi in terreno et carneo corde suffodientes eT abscondentes, neQue in sua neque in aliorum saluTe eum expejdunt. Tales auTem mUltos videmUS, qui, si voluiSsent, mUltis prodesse potuissejt [(590) 1Kb] . Et isti quidem digne satis, amisso intellectu quo male usu fuerant [(591) 1Kb] , dum se excusare putant, judicis iram contra se provocant, dicentes: Domine, scio quia homo [Col. 0283A] durus es; metis ubi non seminasti, et congregas ubi non sparsisti, et timens abii, abscondi talentum in terra: ecce habes quod tuum est. Si enim intellectum habuissent, et sensum non amisissent, nequaquam durum, et injustum vocarent, cujus benevolentiam captabant. Talis igitur excusatio quam sit vana et inutilis omnisque ingenii et rationis expers, ipse Dominus ostendit, dicens: Serve male et piger, sciebas, quia meto ubi non semino: et congrego ubi non sparsi: oportuit ergo te dare pecuniam meam nummulariis; et ego veniens recepissem utique quod meum est cum usura. Ac si diceret: Non fuit conveniens, ut meam pecuniam nummulariis committere timeres, cum me tam fortem esse cognoveras, ut non solum mea, verum etiam aliena mihi ubique [Col. 0283B] vindicare valeam [(592) 1Kb] . Qua in re te nullam excusationem habere, manifestum est. Haec autem pecunia, verba vitae aeternae sunt; nummularii vero, quibus ea nuntiantur [(593) 1Kb] ; si tamen in ea negotiantes otiosam eam esse non patiuntur. Hanc autem cum usura Dominus recipit, qui multos fideles cum fructu boni operis per eam acquirit. Nusquam autem est, ubi Dominus non seminaverit; nusquam est, ubi suae gratiae sementem non sparserit; quia, praeter hoc, quod in omnem terram exivit sonus apostolorum omnibus hominibus rationem et intellectum, memoriam et ingenium largitus est [(594) 1Kb] . Constat igitur, hunc malum servum adversus eum esse mentitum. De quo Dominus subinferens, ait: Tollite itaque ab eo talentum, et date ei qui habet [Col. 0283C] quinque talenta. Per quod intelligere possumus, solos bonos eam beatitudinem possidere, quam simul cum eis et mali possedissent, si in bonitate perstitissent. Talentum enim, id est talenti retributionem et meritum, soli boni habebunt. Unde et subditur: Omni enim habenti dabitur, et abundabit; ei autem qui non habet et quod videtur habere auferetur ab eo. Quicunque enim haec talenta duplicata habuerit, ei et talentorum meritum dabitur, et omnium divitiarum plenitudine abundabit; ei autem qui talentum non habuerit duplicatum, sed otiosum, et sine fructu illud esse permiserit, etiam id quod videtur [Col. 0284A] habere, auferetur ab eo; quoniam sine ratione et intellectu, stolidus et insipiens apparebit; et tunc inutilis servus ejicietur in tenebras exteriores; illic erit fletus et stridor dentium.

CIII. Cum autem venerit Filius hominis in majestate sua, et omnes angeli cum eo, tunc sedebit super sedem majestatis suae, et congregabuntur ante eum omnes gentes; et separabit eos ab invicem, sicut pastor segregat oves ab haedis; et statuet 121 oves quidem a dextris suis, haedos autem a sinistris [(595) 1Kb] . Dominus enim qui prius humilis venit, et in forma servi; iterum excelsus et sublimis venturus est in majestate sua, et in gloria Patris [(596) 1Kb] . Venient autem et omnes angeli cum eo; ut ex ipsa sui exercitus multitudine, ejus virtus et omnis potentia [Col. 0284B] manifestetur. Et tunc quidem sedebit in sede majestatis suae; quoniam tunc Patri coaeterno aequalis et similis revelabitur. Nusquam enim melius regia dignitas; quam in sede regia manifestatur. Et congregabuntur ante eum omnes gentes: secundum illud: »Vivo ego, dicit Dominus (Isai XLIX, 18); quoniam curvabitur omne genu, et confitebitur omnis lingua (Isai XLV, 24).« Non autem erit difficile omnes gentes congregare; cum difficile non fuit creare et resuscitare. Et ipse quidem pastor bonus, qui oves suas bene cognoscit, bonos a malis separabit, ovesque statuet a dextris, haedos autem a sinistris. Oves enim dicuntur boni propter simplicitatem et innocentiam; haedi vero dicuntur mali propter vanitatem et petulantiam [(597) 1Kb] . In ipsa autem positione [Col. 0284C] dexterae et sinistrae, jam ex tunc utraque pars cognoscere poterit, cui misericordia, et cui poena immineat. Tunc dicet rex his qui a dextris ejus erunt Venite, benedicti Patris mei, possidete, paratum vobis regnum a constitutine mundi. Quare hoc? vultis audire, quare? Esurivi enim, et dedistis mihi manducare; sitivi, et dedistis mihi bibere; hospes eram et collegistis me; nudus, et operuistis me; in carcere eram, et venistis ad me. Si enim ante mundi constitutionem regnum eis erat paratum; constat, quia antequam fierent, ad vitam erant praedestinati; qui vero ad vitam praedestinati sunt, illi nullatenus perire [Col. 0285A] possunt. Fit autem conditionaliter praedestinatio Dei; nihilque sine aliqua conditione praedestinatum est. Praedestinatum est et ut salvaretur mundus, sed per aquam baptismatis et mortem Filii Dei. Praedestinati sunt omnes boni ad gloriam. Sed ea conditione, si fidem tenuerint, si charitatem, si humilitatem, si patientiam, si misericordiam et pietatem, et his similia habuerint. Tales enim eos futuros praevidit, quos Dominus ad vitam praedestinavit, et quasi praedestinando eis diceret: Ego quidem vos ad vitam praedestino, si tamen tales et tales fueritis, si mea mandata custodieritis, si fidem et misericordiam habueritis, et si in bono tandem inventi fueritis. Qui igitur talis esse non vult; qui Dei mandata custodire non nititur; ideo non venit [Col. 0285B] ad praedestinationem, quia non servat conditionem. Tunc respondebunt ei justi, dicentes: Domine, quando te vidimus esurientem, et pavimus? Sitientem et dedimus tibi potum? quando autem vidimus hospitem et colligimus te? aut quando te vidimus infirmum, aut in carcere, et venimus ad te? Stupescunt enim admiratione [(598) 1Kb] , dum eum esurientem vel sitientem; dum hospitem, infirmum, aut in carcere aliquando fuisse audiunt; quem tunc in tanta gloria tantaque sublimitate conspiciunt. Unde et non immerito eum interrogant, quando vel sic eum viderunt, vel sic ei ministraverunt? Et respondens rex dicit illis: Amen, amen dico vobis, quandiu fecistis uni de his fratribus meis minimis, mihi fecistis. In membris suis [(599) 1Kb] suscipitur Christus: membra enim, sua sunt omnes [Col. 0285C] Christiani; ideo enim Christiani dicuntur, quia membra sunt Christi. Unde et Apostolus ait: »Nescitis quoniam corpora vestra membra Christi sunt? tollens ergo membra Christi, faciam membra meretricis? Absit (I Cor. VI, 15).« Christus igitur in esurientibus esurit [(600) 1Kb] , in sitientibus sitit, in infirmis aegrotat, et in aliis similiter patitur. Magna ergo reverentia suscipiendi sunt pauperes Christi; cum magna veneratione serviendum est eis; si quidem Christus in eis suscipitur, et honoratur in eis. Tunc dicet et his, qui a sinistris [Col. 0286A] erunt: Discedite a me, maledicti, in ignem aeternum, qui preparatus est diabolo et angelis ejus. Quare autem eis praecipiat, subjungit causam: Esurivi enim et non dedistis mihi manducare; sitivi et non dedistis mihi bibere; hospes eram et non collegistis me; infirmus et in 122 carcere, et non visitastis me. Si igitur ignis aeternus paratus est diabolo et angelis ejus, manifestum est quoniam sic praedestinati sunt mali ad mortem, propter malitiam suam, sicut boni ad vitam pro bonitate sua. Sic, quae tormenta patientur qui aliena rapiunt, cum isti talia patiuntur, quia sua non tribuunt [(601) 1Kb] ? Si talia sustinebunt immisericordes, qualia passuri putamus crudeles? Et ibunt isti in supplicium aeternum, justi autem in vitam aeternam. [CAP. XXVI.] Et factum [Col. 0286B] est, cum consummasset Jesus sermones hos omnes, dixit discipulis suis [(602) 1Kb] .

CIV. Scitis quia post biduum Pascha fiet, et Filius hominis tradetur, ut crucifigatur [(603) 1Kb] ? Nuntiat Dominus Pascha post biduum, nuntiat et passionem suam, ut in Pascha occidatur, qui per Pascham significabatur. Tota enim illa festivitas per tot annos antea celebrata, nihil aliud nisi Christi passionem significabat [(604) 6Kb] . Merito igitur simul conveniunt et significatio et significatum. Merito illa et non alia die jam tandem morti traditur; qui per singulos annos in hujus facti significatione illo die immolabatur. Pascha enim sive Phase [(605) 15Kb] transitus dicitur; sive quia tunc Dominus transiens per castra Aegyptiorum, omnia eorum primogenita interfecit; [Col. 0286C] sive etiam quia tunc Salvator noster transivit de hoc mundo ad Patrem. Unde Joannes ait: »Sciens Jesus quia venit ejus hora, ut transeat de hoc mundo ad Patrem, cum dilexisset suos, in finem dilexit eos (Joan. XIII, 1).« Haec autem solemnitas septem diebus celebratur, de qua in Exodo sufficienter diximus [(606) 1Kb] . Tunc congregati sunt principes sacerdotum et seniores populi in atrium principis sacerdotum qui dicebatur Caiphas, et consilium fecerunt ut Jesum dolo tenerent et occiderent. Sicut enim per singulos annos omnes Judaei convenire solebant, ut [Col. 0287A] in hac solemnitate unum haedum immolarent: ita et nunc omnes colliguntur in unum, ut Christum dolo teneant et occidant, quem ille haedus significabat. De quo scriptum est: »Juxta quem ritum tolletis et haedum, et immolabit eum omnis multitudo filiorum Israel ad vesperum [(607) 1Kb] .« Cui enim non videtur esse ridiculum ut sexcenta millia hominum et eo amplius in unum convenirent ut unum haedum interficerent; nisi quia hoc tam magnum sacramentum in illo facto significabatur? Dicebant autem: Non in die festo, ne forte tumultus fieret in populo. Timebant enim, ne populi seditione de illorum manibus Christus tolleretur, qui illuc ad diem festum undique convenerat. Cum autem esset Jesus in Bethania in domo Simonis leprosi accessit ad eum mulier [Col. 0287B] habens alabastrum unguenti pretiosi, et effudit super caput ipsius recumbentis. Simon iste leprosus fuerat, quem jam antea sanaverat Dominus [(608) 1Kb] . Haec autem mulier utrum eadem sit quae lacrymis pedes ejus rigavit, an alia, non contendo [(609) 1Kb] . Mihi tamen non videtur inconveniens, si ad Christi caput ungendum accessit, cui jam Dominus peccata dimiserat, dicens: »Mulier, remittuntur tibi peccata (Luc. VII, 48).« Hoc autem unguentum alius evangelista »spicatum (Marc. XIV, 3), alius pisticum [(610) 37Kb] vocat. Et spicatum quidem dicitur ab ea specie quae spica [Col. 0288A] nardi 123 vocatur. Pisticum autem fidele [(611) 7Kb] interpretatur: cui illud contrarium est, de quo dicitur: »Oleum autem peccatoris non impinguet caput meum (Psal. CXL, 5).« Manifestum est igitur quod utrumque significet. Videntes autem discipuli indignati sunt dicentes: Ut quid perditio haec? poterat enim hoc venundari multo, et dari pauperibus. Hoc autem solum Judam dixisse Joannes evangelista narrat (Joan. XXII, 5): et hoc fortasse, quia plus caeteris ille locutus est, quamvis et caeteris hoc idem displicuisset, et caeteris quidem, propter pauperes, Judae vero, quia fur erat et loculos habebat [(612) 1Kb] . Quia enim hujus rei significatum non intelligebant, inutiliter eis fieri videbatur. Sciens autem Jesus, ait illis: Quid molesti estis huic mulieri? Opus enim [Col. 0288B] bonum operata est in me. Sciens enim Jesus, quid hoc significaret, defendit et laudat mulierem de opere bono. Nam semper pauperes habebitis vobiscum, me autem non semper habebitis. Hoc enim de praesentia sui corporis dicit, quam illi modicum secum habituri erant. Mittens enim haec unguentum hoc in corpus meum, ad sepeliendum me fecit. Significatio, inquit est, non perditio. In proximo enim passurus sum; ideoque haec mulier hoc unguentum mihi obtulit ad sepeliendum? Mos enim antiquus fuit, ut nobilium corpora sepelienda unguentis [Col. 0289A] pretiosis ungerentur [(613) 1Kb] . Amen, dico vobis, ubicunque praedicatum fuerit hoc Evangelium in toto mundo, dicetur et quod haec fecit in memoriam ejus. Vos, inquit, insipientem pro eo facto eam reprehenditis, pro quo ipsa laudanda est in universo mundo [(614) 1Kb] Tunc abiit unus de duodecim qui dicebatur Judas Scharioth [(615) 1Kb] ad principes sacerdotum, et ait illis: Quid vultis mihi dare, et ego vobis eum tradam? At illi constituerunt ei triginta argenteos. Exinde quaerebat opportunitatem ut eum traderet. Hoc enim totum a prophetis praenuntiatum fuerat, et quod a discipulo traderetur, et quod triginta argenteis venderetur. Unde Psalmista: »Homo pacis meae, in quo sperabam, qui edebat panes meos ampliavit adversum me supplantationem (Psal. XL, 10);« et alibi: [Col. 0289B] »Appenderunt mercedem meam trigenta argenteis, decorum pretium, quo appretiatus sum a filiis Israel (Zach. XI, 12).« Decorum autem pretium ironice dixit [(616) 9Kb] ; quia indecorum et inconveniens erat ut mundi Salvator tam vili pretio venderetur. Prima autem die azymorum accesserunt discipuli ad Jesum dicentes: Ubi vis paremus tibi comedere pascha? Pascha enim hoc loco agnum illum vocat qui in Pascha immolabatur, quem nocte illa comedebant in azymis et lactucis agrestibus. At Jesus dixit. Ite in civitatem ad quemdam, et dicite ei: Magister dicit: Tempus meum prope est; apud te facio Pascha cum discipulis meis. Iste enim quidam non parvi meriti fuisse credendus est, apud quem non solum Pascha Dominus facit, verum etiam suae passionis [Col. 0289C] revelat arcanum, dicens ei: Tempus meum prope est.---Et fecerunt discipuli, sicut praecepit illis Jesus, et paraverunt Pascha. Vespere autem facto discumbebat cum duodecim discipulis suis, et edentibus illis dixit: Amen dico vobis quia unus vestrum me traditurus est; et contristati sunt valde, et coeperunt singuli dicere: Nunquid ego sum, Domine? 124 At ipse respondens, ait: Qui intingit mecum manum [(617) 1Kb] in paropside hic me tradet. Prius dicit: Unus vestrum tradet me; deinde dubitantibus omnibus et unoquoque timente pro se (sciebant enim, eum mentiti [Col. 0290A] non posse) manifestius eum ostendit, dicens: Qui intingit mecum manum in paropside, hic me tradet. Filius quidem hominis vadit, sicut scriptum est de illo: vae autem homini illi, per quem Filius hominis tradetur. Utrumque enim prophetatum est, et quod Filius hominis traderetur, et quod vae illi esset, per quem traderetur; utrumque enim praeviderat Dominus, et mortem suam, et iniquitatem proditoris sui; utrumque enim praedicere voluit, ut eo amplius sibi suisque caveret, et proditionem facere timeret. Bonum erat illi, si natus non fuisset homo ille. Simplici sermone et vulgata locutione loquitur [(618) 1Kb] : non quod bonum vel malum ei sit, quod omnino non est nisi forte quis hoc subtilius intelligere velit, ut formato corpore et suscepta anima, si Judas in [Col. 0290B] matris utero, priusquam nasceretur, moreretur, melius illi esset quam ut ad hoc tantum scelus pervenisset; quoniam et si beatitudinis gloriam non haberet, poenam tamen proditionis non sustineret. Credimus enim omnes homines, etiam non natos resurgere, quibuscunque vel ad horam concessum est vivere [(619) 1Kb] . Respondens autem Judas qui tradidit eum dixit: nunquid ego sum, Rabbi? Ait illi: Tu dixisti. Ecce, miser, vides Dominum omnia scire, nec tuam conscientiam cum latere; cessa igitur, et confitere. Caenantibus autem eis, accepit Jesus panem, et benedixit, ac fregit, deditque discipulis suis, dicens: Accipite et comedite; Hoc est corpus meum. Exponit Dominus hoc in loco quod significaret, cum alibi diceret. »Nisi manducaveritis carnem Filii hominis [Col. 0290C] et biberitis ejus sanguinem, non habebitis vitam in vobis (Joan. VI, 54).« Ecce sacerdos in aeternum secundum ordinem Melchisedech panem et vinum virtute ineffabili in sui corporis et sanguinis substantiam convertit. Sicut enim tunc et vivebat, et loquebatur, et tamen a discipulis comedebatur et bibebatur [(620) 1Kb] ; ita et modo integer et incorruptibilis manet, et a fidelibus suis in panis et vini sacramento quotidie bibitur et manducatur. Nisi enim panis et vinum in ejus carnem et sanguinem verterentur, nunquam ipse corporaliter manducaretur [Col. 0291A] vel biberetur. Mutantur enim ista in illa; comeduntur et bibuntur illa in istis: quod qualiter fiat, ipse solus novit qui omnia potest et omnia novit. Dixit enim tunc per se; dicit et modo per suos ministros. Hoc est enim corpus meum; et tanta est ejus verbi virtus et efficacia, ut statim fiat quod dicitur. Similiter autem, dum dicit: Hic est sanguis meus, mox in ejus sanguinem vinum convertitur [(621) 1Kb] . Et accipiens calicem gratias egit, et dedit illis dicens: Bibite ex hoc omnes: hic est enim sanguis meus novi testamenti, qui pro multis effundetur in remissionem peccatorum. Hic, inquit, est sanguis meus qui fundendus est, non alius iste, et alius ille; sed unus idemque et iste, et ille. Cras igitur fundetur ex hoc meo latere, quem vos modo bibitis, et videtis in calice. [Col. 0291B] Aliter enim testamentum novum confirmari non potest: et hoc est quod Apostolus ait: »Ubi enim testamentum est, mors necesse est intercedat testatoris: testamentum enim in mortuis confirmatum est; alioquin nondum valet, dum vivit qui testatus est; unde nec primum quidem sine sanguine dedicatum est (Hebr. IX, 16).« Sanguine igitur vetus testamentum, sanguine dedicatur et novum. Sed illud quidem sanguine hircorum, hoc autem sanguine Christi. Dico autem vobis. Non bibamamodo de hoc genimine vitis usque in diem illum, cum illud bibam vobiscum novum in regno Patris mei. Regnum Dei Ecclesia est, in qua vinum vetus non bibitur, nec vetus doctrina suscipitur, quia non ad litteram, sed spiritualiter Scriptura intelligitur [(622) 1Kb] . In hac [Col. 0291C] igitur Christus vinum novum bibit nobiscum; quoniam nobiscum manens, in nobis esurit et sitit, 125 in nobis cibatur atque potatur. Si enim ipse ait: »Esurivi et dedistis mihi manducare; sitivi et dedistis mihi bibere (Matth. XXV, 35).« Ipse enim secundum se jam nunc neque esurit, neque sitit, neque manducat, neque bibit. Spreto igitur vino veteri, vinum novum nobiscum in Ecclesia bibit; quia repulsa Judaeorum fide atque doctrina, nostram fidem et doctrinam recipit. Quasi enim de uno vino bibimus, dum unam finem et doctrinam tenemus. Lucas autem duos calices [(623) 1Kb] ponit, duo significans testamenta, [Col. 0292A] et in primo quidem calice dicitur: Non bibam amodo de hoc genimine vitis, ut intelligamus vetus testamentum juxta litteram esse completum: unde et mox subditur: Donec bibam illud vobiscum novum in regno Dei. Et, hymno dicto, exierunt in montem Oliveti. Merito enim post talem refectionem hymnum dicunt, et in montem Oliveti ascendunt; quoniam qui Christi carne et sanguine reficiuntur, Deum laudare, et montem pacis ascendere digni sunt. Tunc dicit illis Jesus: Omnes vos scandalum patiemini in me in ista nocte. Scandalum enim dubitationis passi sunt, dum eum quasi impotentem, teneri, ligari et flagellari viderunt. »Scriptum est enim: Percutiam pastorem, et dispergentur oves gregis (Zach. XIII, 7).« Scripturae testimonio probat [Col. 0292B] quod dixerat. Nam Psalmista ait: »Quoniam quem tu percussisti persecuti sunt (Psal. LXVIII, 27).« Percussit enim Pater Filium; quia, sicut ipse ait: »Non haberent in eum potestatem, nisi hoc eis datum fuisset desuper (Joan. XIX, 11).« Postquam autem resurrexero, praecedam vos in Galilaeam. Haec enim prophetia consolatione plena est. In Galilaeam eos praecedit, id est in patriam eorum; omnes enim Galilaei erant, significans, se tandem illos ad meliorem patriam ducere. Respondens autem Petrus ait illi: Etsi omnes scandalizati fuerint in te, ego nunquam scandalizabor. Non enim putabat B. Petrus, ut alicujus persecutionis timore, suae fidei et dilectionis flamma exstingui potuisset. Ait illi Jesus: Amen dico tibi, quia in hac nocte, antequam gallus cantet, ter me [Col. 0292C] negabis. Ait illi Petrus: Etiamsi oportuerit me mori tecum, non te negabo. Similiter et omnes discipuli dixerunt. Nemo igitur in se, nemo in viribus suis confidere potest [(624) 1Kb] : omnis constantia, omnis virtus et fortitudo, non hominis, sed Dei est. Tunc venit Jesus cum illis in villam quae dicitur Gethsemani, et dixit discipulis suis: Sedete hic, donec vadam illuc et orem. Quia enim Gethsemani [(625) 1Kb] vallis pinguium interpretatur, illuc oraturus Dominus venit; ut ex ipsa loci appellatione ostenderet quanta pietatis et misericordiae pinguedine abundaret, qui pro suis quoque inimicis Patrem oraret. Et assumpto [Col. 0293A] Petro, et duobus filiis Zebedaei, coepit contristari et moestus esse. Quod enim Dominus orat, quod contristatus et moestus sit, omnia ad hominem referenda sunt [(626) 1Kb] . Hoc autem tribus discipulis testibus agit, sive ut nos doceret pro inimicis orare, sive etiam ut se ostenderet, Judaeos velle salvare, si voluissent; unde et Jerusalem loquitur, dicens: »Quoties volui congregare filios tuos, sicut gallina congregat pullos suos sub alas, et noluisti (Matth. XXIII, 37).« Nemo enim salvabitur qui salvari non vult. Tristis est anima mea usque ad mortem; sustinete hic et vigilate mesum. Tristis est enim Dominus de perditione Judaeorum [(627) 1Kb] . Sed haec tristitia cito finitur, quoniam mors proxima est [(628) 1Kb] . Usque ad mortem itaque tristis est, quia post mortem nulli tali subjacet [Col. 0293B] passioni. Ut enim de Domino taceamus, nemo sanctorum post resurrectionem tristitiae vel dolori subjacebit; alioquin beati non essent. Qui enim aliquo indiget, vel sui voti compos non est, beatus dici non potest. Tristis vero 126 laetitia indiget, et tristitia carere desiderat. Non est igitur tristis beatus. Sustinete hic et vigilate mecum. Mecum, inquit vigilate, mecum hoc onus sustinete; et quod me pro meis inimicis facere videtis, hoc et vos facite pro inimicis vestris: aliter enim non eritis hic, id est in villa Gethsemani, in loco pinguedinis et misericordiae. Et progressus pusillum procidit in faciem suam orans et dicens: Pater mi, si possibile est, transeat a me calix iste. Separatus a discipulis pusillum progreditur, in faciem procidit: quatenus nos doceat quid in nostris [Col. 0293C] orationibus agere debeamus [(629) 1Kb] . Nemo autem putet, timore mortis eum orare, ut calix passionis ab eo [Col. 0294A] transferatur; cum Petro de passione dissuadenti dicat: »Vade retro, Satana; scandalum es mihi, quia non sapis ea quae Dei sunt (Matth. XVI, 23).« Non enim absolute orat [(630) 1Kb] ut calix ab eo transferatur, sed calix iste; quia etsi pro salute mundi mori venerat, a Judaeis tamen, si fieri posset, occidi nolebat. Pater vero econtra ab illis eum occidi volebat, quia aliis omnibus nequiores erant; quatenus ad suae damnationis cumulum hoc addidissent, qui utique damnandi erant, etiamsi Christum non occidissent. Verumtamen non sicut ego volo, sed sicut tu vis. His autem verbis aperte ostendit, se non divinitatis, sed humanitatis affectu omnia illa fuisse locutum; quoniam una eademque voluntas est ei cum Patre secundum divinitatem [(631) 2Kb] . Et venit ad [Col. 0294B] discipulos et invenit eos dormientes; et dicit Petro: Sic non potuistis una hora vigilare mecum? Sic, inquit, agitis, sic mei memores estis, sic mecum vigilatis? Vigilate et orate, ut non intretis in tentationem. Ille enim intrat in tentationem, qui jam quasi victus, ipsa tentatione tenetur illaqueatus. Aliud igitur est tentari, aliud in tentationem intrare [(632) 1Kb] . Spiritus quidem promptus est, caro autem infirma. Quamvis enim anima tentationibus potenter resistat, caro tamen quae illam gravat infirma et fragilis est, nisi oratione, et attenta sollicitudine roboretur. Iterum secundo abiit, et oravit, dicens: Pater mi, si non potest hic calix transire, nisi bibam illum, fiat voluntas tua. Si non potest, inquit, fieri, ut me Judaei non occidant, et sic in voluntate tua positum est, [Col. 0294C] fiat voluntas tua. Voluntas igitur Patris fuit ut Christum Judaei interficerent [(633) 1Kb] . Quia enim pro salute [Col. 0295A] mundi moriturus erat, ut aliqua gens eum occideret, oportebat: »Oportebat enim pati Christum et resurgere a mortuis, et ita intrare in gloriam suam (Luc. XXIV, 26).« Sed quae alia gens Christum occidere debuit, nisi illa quae iniquior erat, et quae plus caeteris ejus sanguinem sitiebat? Deus enim neminem cogit ad peccandum; eos tamen peccare permittit, qui vehementer peccare desiderant. Vult igitur Deus, ut hi tales, quorum tota voluntas prona est ad malum, sanctos suos interficiant, quatenus et his major poena, et illis abundantior gloria crescat. Fit itaque in morte martyrum duplex bonum; quoniam et mali, qui etiamsi eos non occiderent tamen perituri erant, in eorum morte majorem sibi poenam acquirunt; et boni, dum pro Christi fide occiduntur, [Col. 0295B] majori gloria cumulantur. Ac per hoc voluit Deus Pater, ut Filium suum Judaei interficerent; et quia iniquissimi erant, maximum scelus perpetrarent, quatenus nullam habeant excusationem, et majori poenae subjiciantur; ut veniat super eos omnis sanguis justus qui effusus est super terram. Et venit iterum et invenit eos dormientes: erant enim oculi eorum gravati. Somnus iste discipulorum, Ecclesiae somnum et torporem significabat [(634) 1Kb] , quae in magnis tentationibus saepe tabescit, et deficit, nisi Christi frequenti visitatione excitetur. Et relictis illis iterum abiit, et oravit tertio, eumdem sermonem dicens. Tunc venit ad discipulos, et dicit illis: Dormite jam et requiescite; ecce appropinquavit hora, et Filius hominis tradetur in manus peccatorum. Surgite, eamus, [Col. 0295C] ecce appropinquavit qui me tradet. Haec enim non praecipiendo, 127 sed redarguendo dicit. Non enim dormiendum vel quiescendum, sed potius vigilandum est, et orationibus instandum in magnis perturbationibus: ideoque protinus eos excitans, ait: Surgite, eamus. Quod utique non dixisset, si eos dormire et quiescere voluisset. Adhuc ipso loquente Judas unus de duodecim venit, et cum eo turba multa cum gladiis et fustibus missi a principibus sacerdotum, et senioribus populi. Ubi enim ille qui impetitur se defendere non vult, fustes et gladii necessarii non sunt [(635) 1Kb] . Si enim Dominus se defendere voluisset, neque fustes, neque gladii ei resistere potuissent [(636) 1Kb] . Hoc enim ipse monstravit, cum ad unam responsionem eos prostravit (Joan. XVIII, 6). [Col. 0296A] Ut enim dixit: Ego sum, abierunt retrorsum et ceciderunt in faciem suam. Qui autem tradidit eum, dedit eis signum dicens: Quemcunque osculatus fuero, ipse est tenete eum. Et confestim accedens ad Jesum dixit: Ave, Rabbi, et osculatus est eum. Hoc enim signum propter Romanorum milites qui Christum non cognoscebant, proditor Judas dedisse videtur. Dixitque illi Jesus: Amice ad quid venisti? Amicum eum per contrarium vocat [(637) 14Kb] , qui ei inimicus erat. Sic et beatus Job »benedicere« pro maledicere ponit, dicens: »Ne forte peccaverint filii mei, et benedixerint Domino in cordibus suis [(638) 1Kb] .« Tunc accesserunt, et manus injecerunt in Jesum, et tenuerunt eum: et ecce unus ex his qui erant cum Jesu, extendens manum exemit gladium suum, et percutiens [Col. 0296B] servum principis sacerdotum, amputavit auriculam ejus. Iste unus B. Petrus apostolus fuit, qui, postquam Dominum suum teneri vidit, dolore commotus se ulterius cohibere non potuit [(639) 1Kb] . Amputavit igitur auriculam servi principis sacerdotum, quae nondum circumcisa fuerat [(640) 1Kb] , et idcirco malis consiliis obedierat. Vocabatur autem Malchus servus iste, qui regnaturus interpretatur [(641) 1Kb] . Soli enim illi regnabunt et vivent, qui aures circumcisas habebunt. Unde et hujus aures Dominus tetigisse et sanasse (Luc. XXII, 51) ab alio evangelista dicitur. Quae enim aures ab apostolis et doctoribus circumciduntur, illas Dominus tangit et sanat. Tunc ait illi Jesus: Converte gladium tuum in locum suum: omnes enim qui acceperint gladium, gladio peribunt. Displicet [Col. 0296C] Domino factum Petri; quoniam etsi bonum significabat, non tamen bono animo fiebat. Omnes enim qui acceperint gladium; id est qui injusta animi commotione aliquem interfecerint, nisi forte digne poenituerint, gladio peribunt: gladio utique perpetuae ultionis [(642) 1Kb] . Omnis enim poena gladius vocatur. B. autem Petrus justam causam habebat. Sed neque justis neque injustis Dominus armis defendi volebat. Unde et subditur: An putas, quia non possum rogare Patrem meum et exhibebit mihi modo plus quam duodecim legiones angelorum? Vos, inquit, duodecim homines estis, qui pro me uteunque pugnare contenditis; ego autem, si volo, plus quam duodecim legiones angelorum subito habere possum. Quod igitur me non defendo, non est impotentia, sed voluntas. [Col. 0297A] Si enim me defendero, nihil poterunt adversum me. Quod si nihil poterunt, quomodo ergo implebuntur Scripturae, quia sic oportet fieri? In illa hora dixit Jesus turbis; tanquam ad latronem existis cum gladiis et fustibus comprehendere me; quoditie sedebam apud vos docens in templo, et non me tenuistis. Quod quidem, non sine ratione, et Dei nutu evenisse, evangelista exponit, dicens: Hoc autem totum factum est, ut adimplerentur Scripturae prophetarum. Tunc discipuli omnes relicto eo fugerunt: et illi tenentes Jesum, duxerunt illum ad Caipham principem sacerdotum, quo Scribae et seniores convenerant. Petrus autem sequebatur a longe usque in atrium principis sacerdotum; et ingressus intro sedebat cum ministris, ut videret finem. Adhuc, inquit, Petrus [Col. 0297B] sequebatur Dominum, sed jam a longe: proximus enim erat negationi [(643) 1Kb] . Unde et non immerito cum ministris sedebat, finem rei videre desiderans. Ubi enim sedet qui Christum negat, nisi inter Judaeos, Judaeorumque ministros? Principes autem sacerdotum, et omne concilium quaerebant falsum testimonium contra Jesum, ut eum morti traderent, et non invenerunt, cum multi falsi testes accessissent. Secundum legem Christum damnare volunt, et falsa testimonia quaerunt 128 cum lex ipsa falsa testimonia non suscipiat Qua in re maxima Judaeorum iniquitas, et odium crudele et exsecrabile comprobatur. Novissime autem venerunt duo falsi testes, et dixerunt: Hic dixit: Possum destruere templum Dei, et post triduum reaedificare illud. Hoc enim Christus [Col. 0297C] non dixerat. Quod si dixisset, facere utique potuisset. Dixerat enim: Solvite templum hoc, et in triduo excitabo illud. Quod quid significet, evangelista exponens, ait: hoc autem dicebat de templo corporis sui [(644) 1Kb] . Et surgens princeps sacerdotum ait illi: Nihil respondes ad ea quae isti adversum te testificantur? Jesus autem tacebat. Tacet Christus, et respondere non vult, tum quia vana et inutilia audit, tum quia scriptum est: »Ex ore Altissimi non exierunt nec bona nec mala (Thren. III, 38).«--- Et princeps sacerdotum ait illi: Adjuro te per Deum vivum, ut dicas nobis si tu es Christus Filius Dei vivi. Dicit illi Jesus: Tu dixisti. Ad ea enim respondet Dominus, quae videt esse digna responsione. Si enim a principe sacerdotum, qui pro sui officii dignitate [Col. 0297D] ab omnibus venerabatur, sic adjuratus non respondisset, Deum non timere, et parvipendere videretur. Sequitur: Verumtamen dico vobis; Amodo [Col. 0298A] videbitis Filium hominis sedentem a dextris virtutis Dei, et venientem in nubibus coeli. Hoc autem erit in judicio, quando omnis oculus ut eum videbit. Tunc princeps sacerdotum scidit vestimenta sua, dicens: Blasphemavit; quid adhuc egemus testibus? Ecce nunc audistis blasphemiam: quid vobis videtur? At illi respondentes dixerunt: Reus est mortis. Vestimenta sua scindit princeps sacerdotum, se ipsum maximam, et principalem causam esse significans, cur Judaeorum sacerdotium scindatur et destruatur [(645) 1Kb] . Tunc exspuerunt in faciem ejus, et colaphis eum caeciderunt. Sic enim prophetatum fuerat. Alii autem palmas in faciem ejus dederunt, dicentes: prophetiza nobis, Christe, quis est qui te percussit? Nusquam respondet Dominus, nisi ubi [Col. 0298B] ejus responsio necessaria et utilis est. Petrus vero sedebat foris in atrio; et accessit ad eum ancilla dicens: Et tu cum Jesu Galilaeo eras. At ille negavit coram omnibus, dicens: Nescio quid dicis. Negat Petrus ut Magistri prophetia compleatur. Exeunte autem illo januam, vidit illum alia ancilla, et ait his qui erant ibi; et hic erat cum Jesu Nazareno; et iterum negavit cum juramento, quia non novisset hominem. Et post pusillum accesserunt qui stabant, et dixerunt Petro: Vere tu ex illis es: nam et loquela tua manifestum te facit. Tunc coepit detestari et jurare, quia non novisset hominem. Ecce pastor Ecclesiae non solum a viris, verum etiam a mulieribus compellitur negare Dominum. Hoc autem non semel, sed et bis, et ter. Qua in re et illi ad indulgendum [(646) 1Kb] regula datur, [Col. 0298C] ut in se ipso aliorum fragilitatem cognoscens, aliis misereatur; et nobis etiam in maximis excessibus delictorum veniam sperare conceditur. Et continuo gallus cantavit. Et recordatus est Petrus verbi Jesu quod dixerat: Priusquam gallus cantet, ter me negabis; et egressus foras, flevit amare. In alio vero evangelista legitur, quia respexit Dominus Petrum [(647) 1Kb] (Luc. XXII, 61). Tenebatur Dominus a turbis, trahebatur, et flagellabatur; et tamen discipuli memor, quem verbis, ne proderetur et caperetur consolari timebat, solo respectu consolatur, et sanat, et sui vultus illuminatione ad spem veniae invitat. Cognoscit igitur Petrus reatum suum, cognoscit et voluntatem Domini sui, dolet et poenitet, egreditur foras; relinquit concilium malignantium, locum petit secretum [Col. 0298D] lacrymis et poenitentiae amicum, flet amare, certissime intelligens, quia sacrificium est Deo spiritus contribulatus, cor contritum et humiliatum Deus [Col. 0299A] non spernit. Hic est poenitentiae modus: peccasti? quiesce, dole, et lacrymare; et disce cum apostolo flere amare [(648) 1Kb] . [CAP. XXVII.] Mane autem facto concilium inierunt omnes principes sacerdotum et seniores populi adversus Jesum, ut eum morti traderent; et vinctum adduxerunt eum, et tradiderunt Pontio 129 Pilato praesidi. In unum Judaei conveniunt, concilium faciunt, conjurant adversus Jesum; timent ne aliquis bonus et justitiae defensor inter eos inveniatur: vinctum Jesum Pilato tradunt, ut ex hoc reus mortis et venia indignus esse credatur. Tunc videns Judas qui eum tradidit, quod damnatus esset, poenitentia ductus retulit triginta argenteos principibus sacerdotum et senioribus, dicens: Peccavi tradens sanguinem justum. Cognovit Judas se peccasse, argenteos [Col. 0299B] reddit, quasi eodem pretio quo eum vendidit, Christum Dominum redimere possit. At illi dixerunt: Quid ad nos? tu videris. Tu, inquiunt, videas quid egeris, nam ad nos non pertinet, si tu peccasti, et si justum sanguinem tradidisti. Et, projectis argenteis in templo, recessit, et abiens, laqueo se suspendit. Infelix Juda! ad vitam salutis redire coepisti; sed diabolus, qui te ad tradendum magistrum et Dominum incitavit, ipse tibi ut te occideres consilium dedit [(649) 1Kb] : hoc enim solum sufficiebat tibi ad perditionem, etiamsi Dominum non tradidisses. Quanto tibi melius fuerat ut Christi pedibus te humiliares, et ab eo indulgentiam peteres, qui neminem ad se venientem repellit [(650) 1Kb] . Principes autem sacerdotum, acceptis argenteis, dixerunt: Non [Col. 0299C] licet mittere eos in corbanan [(651) 9Kb] , quia pretium sanguinis est. Dico ego: Si non licet mittere eos in corbanan, quia pretium sanguinis est, neque licuit eos trahere de corbanan, ut pretium sanguinis fierent. Consilio autem inito, emerunt ex illis agrum [Col. 0300A] figuli in sepulturam peregrinorum. Iste figulus nos finxit [(652) 2Kb] ; hujus ager Christi pretio emitur, in quo ejus peregrini sepeliuntur et requiescunt. Propter hoc vocatus est ager ille Achel demach [(653) 1Kb] , hoc est ager sanguinis usque in hodiernum diem. Merito enim ager sanguinis vocatur, qui Christi sanguine comparatur. Ager enim iste terra viventium est, in qua qui sepeliuntur non moriuntur. Tunc impletum est quod dictum est per Jeremiam prophetam dicentem: Et acceperunt triginta argenteos pretium appretiati quem appretiaverunt a filiis Israel, et dederunt eos in agro figuli, sicut constituit mihi Dominus. Audis quia Dominus hoc constituit, hoc ante tempora disposuit, quod triginta argenteis Christus Dominus venderetur, ex quibus ager figuli emeretur. Hoc autem [Col. 0300B] exemplum non in Jeremia, sed in Zacharia [(654) 1Kb] (Zachar. XI, 13) invenitur. Dicitur tamen in quibusdam Jeremiae exemplariis hoc inveniri, quibus nos utimur. Jesus autem stetit ante praesidem, et interrogavit eum praeses, dicens: Tu es rex Judaeorum? Dicit ei Jesus: Tu dicis. Quod praeses interrogative dixit, Christus affirmative suscepit. Et cum accusaretur a principibus sacerdotum et senioribus, nihil respondit. Praesidi, inquit, respondit; principibus vero sacerdotum et senioribus non respondit; quoniam ille simpliciter eum interrogavit, isti vero malitiose contra eum loquebantur: per omnia enim ad contradicendum parati, indigni erant, quibus Dominus responderet [(655) 1Kb] . Tunc dicit illi Pilatus: Non audis quanta isti adversum te dicunt testimonia? [Col. 0300C] Et non respondit ei ad ullum verbum, ita ut miraretur praeses vehementer. Non enim conveniens erat ut tunc Pilato Dominus responderet, quando eum ad litigandum contra falsos et invidos provocabat. Nihil enim est, nisi labor, eis respondere, qui veritatem [Col. 0301A] audire nolunt [(656) 1Kb] . Per diem autem solemnem consueverat praeses dimittere populo unum vinctum quem voluissent. Habebat autem tunc vinctum insignem qui dicebatur Barrabas. Congregatis ergo illis, dicit Pilatus: Quem vultis dimittam vobis, Barraban an Jesum, qui dicitur Christus? Sciebat enim quod per invidiam tradidissent 130 eum. Sedente autem illo pro tribunali, misit ad eum uxor ejus dicens: Nihil tibi et justo illi: multa enim passa sum hodie per visum, propter eum. Quamvis enim et mali in visione multa praevideant; ego tamen hanc mulierem boni spiritus fuisse crediderim [(657) 1Kb] . Principes autem sacerdotum et seniores persuaserunt populis ut peterent Barraban, Jesum vero perderent. Vult Pilatus dimittere Christum, instant Judaei ne dimittatur: [Col. 0301B] unde et ipsi merito eum crucifixisse dicuntur [(658) 1Kb] , quamvis non ab ipsis, sed a gentibus sit crucifixus. Respondens autem praeses, ait illis: Quem vultis vobis de duobus dimitti? At illi dixerunt: Barraban. Dicit illis Pilatus: Quid igitur faciam de Jesu qui dicitur Christus? dicunt omnes: Crucifigatur. Occidunt Judaei Dominum suum; damnant, et crucifigi praecipiunt Salvatorem suum; petunt sibi Barraban, qui filius magistri eorum interpretatur [(659) 1Kb] . Magister namque eorum diabolus est, qui eos sic clamare, et hanc optionem facere docuit, ut filium diaboli sibi eligerent, et Dei Filium crucifigerent. Ait illis praeses: Quid enim mali fecit? At illi magis clamabant dicentes: Crucifigatur. Jam non accusatione, sed clamore; non judicio, sed violentia Christum [Col. 0301C] Judaei occidere contendunt. Interrogat Pilatus quid mali fecerit: nihil huic interrogationi respondent, quoniam quid respondeant non habent. Clamant igitur, fremunt et insaniunt, ut Scriptura [Col. 0302A] impleatur, quae ait: »Quare fremuerunt gentes, et populi meditati sunt inania? Astiterunt reges terrae, et principes convenerunt in unum adversus Dominum et adversus Christum ejus (Psal. II, 1).« Videns autem Pilatus quod nihil proficeret, sed magis tumultus fieret in populo, accepta aqua lavit manus coram populo, dicens: Innocens ego sum a sanguine justi hujus, vos videritis. Lavat Pilatus manus suas, ut sicut manus habet mundas a sordibus, ita se a Christi morte [(660) 1Kb] innocentem esse ostendat. Sed non est ita. Quamvis enim ipse eum non judicaverit vel damnaverit, reus tamen est, quia aliis eum ad judicandum tradidit, quem sine causa et per invidiam damnari sciebat. Et respondens universus populus dixit: Sanguis ejus super nos et super filios [Col. 0302B] nostros. Hanc enim haereditariam maledictionem in posteros suos Judaei transmiserunt [(661) 1Kb] : cui subjacent omnes qui illos imitantur, et quibus hoc illorum factum non displicet. Tunc dimisit illis Barraban [(662) 1Kb] , Jesus autem flagellatum tradidit eis ut crucifigeretur. Flagellavit Pilatus Jesum, sive ut illa tali satisfactione Judaei satiati quiescerent, et sic eum emendatum dimitterent; sive etiam quia leges Romanae eum qui crucifigendus erat, prius flagellare jubebant [(663) 1Kb] . Tunc milites praesidis suscipientes Jesum in praetorio, congregaverunt ad eum universam cohortem; et exuentes eum, chlamydem coccineam circumdederunt ei; et plectentes coronam de spinis posuerunt super caput ejus, et arundinem in dextera ejus, et genu flexo ante eum, illudebant, dicentes: [Col. 0302C] Ave, rex Judaeorum. Illi enim, sicut hic dicitur, omnia haec illudentes fecerunt; nobis autem magni sacramenti significationes [(664) 2Kb] sunt: neque 131 pro ludo, sed in veritate omnia haec suscipimus [Col. 0303A] et veneramur. Quod autem corona spinea est, regnum ex peccatoribus colligendum, significabat. Sceptrum ei ex arundine datur, ut justos in coelis, et peccatores scribat in terra, secundum illud: Domine, omnes qui te oderunt confundentur, recedentes a te in terra scribentur [(665) 1Kb] . Bonis autem Dominus ait: »Quia nomina vestra scripta sunt in coelis (Luc. X, 20).« Judaei enim cum arundine scribere consueverunt. In veste vero coccinea sive purpurea, qua et caeteri reges utebantur, quocunque animo illud faciebant, regem tamen eum esse apertissime praedicabant. Et exspuentes in eum, acceperunt arundinem, et percutiebant caput ejus. Ut enim Apostolus ait: »Caput Christi Deus (I Cor. XI, 3);« caput ergo Christi arundine percutit, qui contra [Col. 0303B] ejus divinitatem Scripturam componit, vel ipsum Dominum non esse, alicujus Scripturae auctoritate defendit [(666) 1Kb] . Et postquam illuserunt ei, exuerunt eum chlamyde, et induerunt vestimentis ejus, et duxerunt eum, ut crucifigerent. Neque enim conveniebat, ut cum regio apparatu crucifigeretur, sed humilis appareret in habitu, qui se ipsum humiliaverat majestate. Exeuntes autem invenerunt hominem Cyrenaeum nomine Simonem; hunc angariaverunt, ut tolleret crucem ejus. Cyrenaeus haeres, Simon obediens [(667) 1Kb] interpretatur. Gentilis igitur homo patriae coelestis haeres, et Deo obediens, crucem Christi portat, de quo ipse Dominus alibi ait: »Qui vult venire post me abneget semetipsum, et tollat crucem suam, et sequatur me (Matth. XVI, 24; Luc. [Col. 0303C] IX, 23).«---Et venerunt in locum qui dicitur Golgotha, quod est Calvariae locus. Locus autem iste sic vocatus est, quia ibi damnati decollabantur, ibique capitis calvarias amittebant [(668) 2Kb] . Fuerunt tamen qui hunc locum a calvaria primi hominis sic nominatum fuisse putarent. Et dederunt ei vinum [Col. 0304A] bibere cum felle mistum; et cum gustasset, noluit bibere. Unde Psalmista: »Et dederunt, inquit, in escam meam fel, et in siti mea potaverunt me aceto (Psal. LXV, 26).« Gustavit autem, sed bibere noluit, quia mortis amaritudinem quam gustaturus erat, momentaneam, et cito in dulcedinem convertendam, significabat. Postquam autem crucifixerunt eum, diviserunt vestimenta ejus, sortem mittentes, ut adimpleretur quod dictum est per Prophetam dicentem: »Diviserunt sibi vestimenta mea et super vestem meam miserunt sortem (Psal. XXI 19).« Haec autem melior vestis, quae nec scinditur, nec dividitur, sed sorte datur, sanctam Ecclesiam significat, non habentem maculam, vel rugam, vel aliquid hujusmodi. Et sedentes servabant eum. Et imposuerunt super [Col. 0304B] caput ejus causam ipsius scriptam: Hic est Jesus, Rex Judaeorum. Hunc autem titulum Hebraice, Graece et Latine alius evangelista [(669) 1Kb] (Luc. XXIII, 19; Joan. XIX, 20) scriptum narrat, ut omnis lingua vellegendo confiteatur, quod Judaei credere et confiteri nolunt. Tunc crucifixerunt cum eo duos latrones unum a dextris, et unum a sinistris. In hoc quoque illud completum esse videmus: »Et inter iniquos deputatus est (Isa. LIII, 12; Marc. XV, 28); et in medio duorum animalium cognosceris (Habacuc. III, 2, juxta LXX).«---Et praetereuntes blasphemabant eum, moventes capita sua, et dicentes: Vah! qui destruit templum Dei, et in triduo illud reaedificat. Quasi insani capita movent, Christo illudunt; et motu et voce ei insultant, dicentes: Salva temetipsum [Col. 0304C] et nos: si Filius Dei es, descende de cruce. Sic enim et magister eorum diabolus dicebat: »Si Filius Dei es, mitte te deorsum (Matth. IV, 6).« Non enim majus est de cruce descendere, quam a mortuis suscitare. Hoc autem fecit Jesus. Cur ergo non credunt Judaei, eum esse Filium Dei [(670) 1Kb] ? [Col. 0305A] Haec enim verba non ex se, sed diabolico afflatu dicebant 132 Judaei [(671) 1Kb] . Jam enim se diabolus vinci sentiebat, et crucis virtutem ferre non poterat: et idcirco Christi passionem impedire conabatur. Similiter et principes sacerdotum illudentes cum scribis et senioribus dicebant: Alios salvos fecit, se ipsum non potest salvum facere. Si Rex Israel est, descendat nunc de cruce, et credimus ei; confidit in Deum, liberet eum nunc, si vult. Dixit enim, quia Dei Filius sum. Idipsum autem et latrones qui crucifixi erant cum eo improperabant ei. Idem dicunt omnes, quia eodem spiritu loquuntur omnes. Promittunt se credere, si de cruce descendat: qui si de cruce descendisset, nos a morte non liberasset. Unde mors, inde vita; per lignum mors venit, per lignum [Col. 0305B] vita redit. Ideoque Dominus de cruce descendere noluit, quia mundum per crucem redimere voluit. A sexta autem hora tenebrae factae sunt super universam terram, usque in horam nonam. Ubique tenebrae fiunt, sole justitiae obeunte. Sicut eo nascente illuminatus est mundus, et populus qui sedebat in tenebris vidit lucem magnam; ita eo moriente obscuratus est, et ignorantiae tenebris interius obvolutus est, quia »caecitas ex parte contigit in Israel (Rom. XI, 25).« Quo viso miraculo alter latronum credidit; et cum prius eum simul cum socio despexisset, postea illum defendere coepit, dicens alteri, ut alius evangelista refert: »Neque tu times Deum quod in eadem damnatione es (Luc. XXIII, 40).« Sic igitur prius ambo, postea alter et non ambo improperabant [Col. 0305C] ei [(672) 9Kb] . Et circa horam nonam clamavit Jesus voce magna dicens: Heli, heli, lamasabacthani, hoc est: Deus meus, Deus meus, ut quid dereliquisti me? Homo est qui loquitur, et qui se derelictum dicit. Corpus suum, quod est Ecclesia, secundum quosdam a Deo derelictum dolet [(673) 1Kb] : ipse enim secundum se nunquam a Deo derelinquitur: nemo enim derelinquitur a Deo, nisi ille qui peccat. Quoties [Col. 0306A] enim peccamus, toties a Deo derelinquimur. Hoc enim Dominus ipse significat, cum mox de psalmo subinferens ait: »Longe a salute mea (Psal. XXI, 2).« Subauditur, »sunt haec verba.« Cujus ergo sunt? Vis audire cujus? »Verba derelictorum meorum:« ac si dicat: »Haec verba ego non dixissem, nisi pro delictis meorum fidelium doluissem [(674) 1Kb] .« Doleo autem, quia quos tam dura et amara morte Deo reconcilio, propter peccata quae agunt, iterum a Deo derelinqui et ad mortem tendere video. Quidam autem illic stantes et audientes, dicebant: Eliam vocat iste. Non omnes [(675) 1Kb] , sed quidam hoc dicebant, illi scilicet qui haec verba non intelligebant. Et continuo currens unus ex eis, acceptam spongiam implevit aceto, et imposuit arundini. [Col. 0306B] et dabat ei bibere. Continuo, inquit, ut Dominus dixit, »sitio,« sicut Joannes evangelista scribit (Joan. XIX, 29), currens unus ex eis implevit spongiam aceto et dabat ei bibere. Non enim acetum, sed fidem Christus sitiebat. Synagoga tamen hoc dabat quod habebat [(676) 1Kb] . Quid enim acetum, nisi eorum doctrina amara, acetosa, erronea et venenosa? Quid vero spongia, nisi eorum corda fraudulenta et latebrosa? At vero arundo cum qua scribitur, ipsa Scriptura intelligitur. Quid ergo illud factum significavit, nisi quod Synagoga pravam doctrinam et haereticam potionem usque hodie cogitare et scribere, et contra Christum loqui et effundere non cessat? Alii vero dicebant: Sine, videamus, an veniat Elias liberans eum. Hoc illi dicebant [Col. 0306C] qui non intellexerant quid Christi verba significarent, quibus modo superius dixerat: Eli, Eli.---Jesus autem iterum clamans voce magna, emisit spiritum [(677) 1Kb] . In potestate enim habebat et vivere et mori, sicut volebat. Unde et alibi ait: »Nemo tollit a me animam meam, sed ego pono eam, et iterum sumo eam (Joan. X, 18).«---Et ecce velum templi scissum est in duas 133 partes a summo [Col. 0307A] usque deorsum [(678) 1Kb] : et terra mota est; et petrae scissae sunt; et monumenta aperta sunt; et multa corpora sanctorum qui dormierant, surrexerunt, et exeuntes de monumentis, post resurrectionem venerunt in sanctam civitatem, et apparuerunt multis. Voce Christi moventur elementa; et simul cum eo vult dissolvi atque finiri omnis creatura. Velum templi scinditur; apparent Sancta sanctorum, et sublato velamine vetere, revelantur fundamenta Scripturarum. Movetur terra, scinduntur petrae; ut, quia Judaei in sua infidelitate immobiles perstiterunt, gentiles ab infidelitate moveantur, et ad fidem currant, et ad doctrinae evangelicae pluviam hauriendam, corda prius dura et lapidea aperiant [(679) 1Kb] . Corpora vero quae resurgunt veram [Col. 0307B] Christi resurrectionem testantur. Centurio autem et qui cum eo erant custodientes Jesum, viso terraemotu, et his quae fiebant, timuerunt valde, dicentes: Vere Dei Filius erat iste. Gentiles credunt, Judaei pereunt Dicunt Judaei, secundum legem debet mori, quia Filium Dei se fecit. Dicunt gentiles: Vere Dei Filius erat iste. Magnus homo iste centurio qui Jesum morientem custodit. Erant autem ibi mulieres multae a longe, quae secutae erant Jesum a Galilaea, ministrantes ei; inter quas erat Maria Magdalene, et Maria Jacobi, et Joseph mater, et mater filiorum Zebedaei. Istae enim mulieres, quae Christum pio amore secutae fuerant, etiam in morte eum non relinquebant. Haec est autem illa Maria Magdalena, de qua Dominus ejecerat septem daemonia; illa [Col. 0307C] vero altera Maria, mater ejus fuit, id est soror matris ejus [(680) 1Kb] . Cum sero autem factum esset, venit quidam homo dives ab Arimathaea, nomine Joseph, [Col. 0308A] qui et ipse disciputus erat Jesu. Hic accessit ad Pilatum, et petiit corpus Jesu. Tunc Pilatus jussit reddi corpus. Quia enim iste Joseph dives et nobilis erat, ideo Christi corpus tam facile a Pilato potuit impetrare [(681) 1Kb] . Et accepto corpore, Joseph involvit illud in syndone munda, et posuit illud in monumento suo novo, quod exciderat in petra, et advolvit saxum magnum ad ostium monumenti, et abiit. Docet nos Joseph, qualiter Christi corpus suscipere debeamus; docet nos mundo corde et pura conscientia [(682) 1Kb] illud suscipere, quod ipse in syndone munda involvit, et in novo monumento ponit. Erat autem ibi Maria Magdalene et altera Maria sedentes contra sepulcrum. Merito eis Dominus post resurrectionem suam prius apparuit, quae sic eum [Col. 0308B] custodiebant, sic eum videre cupiebant; et quia eum jam videre non poterant, ante ipsius sepulcrum sedebant. Notabant locum quem frequentare volebant, et a quo, si fieri posset, recedere nolebant. Taedet jam Judaeorum audire blasphemias: conveniunt iterum; rogant Pilatum ut sepulcrum custodiat, quasi in sepulcro teneri valeat qui ubique est et omnia continet. At ille jam fatigatus, et eos jam audire contemnens: Ite, inquit, et custodite sicut scitis. Vadunt, illi, sepulcrum muniunt, custodes ponunt, lapidem signant; et tam diligenter omnia faciunt, ut et ipsi quamvis nolentes, sibi tamen testes sint, Dominum resurrexisse; et nullo modo sic positum furari potuisse [(683) 1Kb] .

CV. (CAP. XXVIII.) Vespere autem Sabbati, quae [Col. 0308C] lucescit in prima Sabbati venit Maria Magdalene et altera Maria videre sepulcrum [(684) 1Kb] . Vespere [(685) 1Kb] enim qui et vesperus dicitur, stella est, quae alio [Col. 0309A] nomine lucifer 134 vocatur. Et hesperus quidem, sive vesper vocatur in fine dici, lucifer vero in principio. Saepe enim quando oritur, parvissimo intervallo solem praecedit. Quod autem evangelista hoc de stella intellexerit, ex eo apparet, quod feminino genere dixit, quae lucescit in prima Sabbati: ad quod enim, nisi ad stellam, quae pronomen referatur? Sabbatum autem unumquemque diem vocabant. Dicatur ergo: Vespere autem Sabbati apparente, id est illa stella quae vesper et lucifer vocatur, jam diem proximam nuntiante: non autem illam dico quae apparet in fine diei, sed illam quae videtur in principio, id est quae lucescit in prima Sabbati; hoc est quae lucere incipit in prima parte primi diei, qui nunc dies Dominicus appellatur. [Col. 0309B] Venit Maria Magdalena et altera Maria videre sepulcrum. Hanc enim stellam, quia caeteris clarior est, iter agentes observare solent. Hujus igitur signo hae sanctae mulieres ad sepulcrum venire coeperunt »Et valde mane cum adhuc tenebrae essent (Joan. XX, 1),« ut Joannes ait, sole tamen jam oriente [(686) 1Kb] , ut Marcus dicit, veniunt ad monumentum. Prius enim sit ortus solis quam recessio tenebrarum. Potest autem et aliter dici, ut non de vespere diei, sed de vespere noctis intelligatur: habet enim et nox suum vespere, quod aurora, vel crepusculum dicitur. De quo vespere ait Moyses: »Factum est vespere et mane dies unus (Gen. I, 5).« Quod si de vespere diei intelligatur, nox tota relinquitur. Unde quidam expositores totum diem simul [Col. 0309C] cum nocte sua unum diem computant; et ita fit vespere noctis cum mane diei, dies unus; et quamvis ego hoc in Genesi [(687) 1Kb] aliter exposuerim; tamen hic intellectus, propter haec Evangelii verba, modo mihi magis placet. Dicatur ergo: Vespere autem Sabbati, id est vespere noctis Sabbati venit [Col. 0310A] Maria Magdalena et altera Maria videre sepulcrum: illa videlicet hora quae lucescit in prima Sabbati, id est in prima parte diei [(688) 16Kb] . Ambae autem Maria vocantur, quod stella maris [(689) 1Kb] interpretatur. Duae igitur stellae tertiam sequuntur, et simul solem justitiae quaerere veniunt. Duae autem stellae duae sunt Ecclesiae, Judaeorum scilicet et gentium, quae coelitus illuminatae, mortuorum resurrectionem praedicant. Et ecce terraemotus factus est magnus. Magnus enim terraemotus [(690) 1Kb] fit, quando in his duabus mulieribus tanta utriusque populi multitudo ad Christum concurrit. Angelus enim Domini descendit de coelo, et accedens revolvit lapidem, et sedebat super eum. Hic enim angelus, Ecclesiae praedicatores significat, ad quorum voces terraemotus [Col. 0310B] fiunt; quia peccatores, qui terra vocantur, eorum praedicationibus ab infidelitate ad fidem transeunt. Isti autem lapidem revolvunt, Scripturas exponunt, tabulas aperiunt, et legem quae in eis scripta erat, omnibus revelant: sedent autem super lapidem, quia intelligunt, et in potestate habent quae in tabulis lapideis scripta continetur. Erat autem aspectus ejus sicut fulgur, et vestimenta ejus sicut nix. In altero igitur terrebat malos, et in altero mulcebat bonos [(691) 1Kb] . Hunc autem imitantur praedicatores, quando malis etiamnum ignem, bonis vero aeternam felicitatem promittunt. Unde et custodes territi, et velut mortui facti dicuntur; mulieribus vero dicitur: Nolite timere vos [(692) 1Kb] . Illi timeant, quibus ignis et furor paratus est; vos autem [Col. 0310C] 135 cur timeatis, quae vestros socios et amicos videtis. Scio enim quod Jesum qui crucifixus est, quaeritis, ideoque servos ejus timere non debetis. Non est hic: videlicet praesentia corporis, qui ubique est potentia divinitatis. Sed ubi credimus tunc eum fuisse? Ego quidem facile crediderim eum tunc [Col. 0311A] matrem visitasse, quae plus caeteris dolore afflicta, ejus resurrectionem exspectabat. Quid enim, si hoc evangelistae non dicant? Non enim, ut Joannes ait, omnia ejus facta scripta sunt. Inde vero rediens, primo apparuit Mariae Magdalenae, quam ipsis apostolis vel aliquibus aliis. Haec autem recipiat qui vult: ad credendum autem neminem compello [(693) 1Kb] . Sequitur: Surrexit enim, sicut dixit: venite et videte locum ubi positus erat Dominus. Nam et Ecclesiae doctores saepe nobis locum ostendunt in quo Dominus positus fuerat, dum sanctarum exempla Scripturarum exponentes, ubi ejus nativitas, passio et resurrectio sit prophetata, nos docent. Vis videre locum in quo Dominus positus fuerat, lege in psalmis: »Ego dormivi et somnum cepi, et resurrexi, quoniam [Col. 0311B] Dominus suscepit me [(694) 1Kb] .«---Et cito euntes, dicite discipulis ejus, quia surrexit, et ecce praecedet vos in Galilaeam; ibi eum videbitis: ecce praedixi vobis. Ecce mulier quae fuerat janua mortis, prima praedicat resurrectionem [(695) 1Kb] , et ostendit januam vitae. In Galilaeam praecedit Dominus ibique discipulos exspectat; quia tunc sancti Deum videbunt, quando in patriam reversi fuerint. Galilaea namque apostolorum patria fuit; unde et »viri Galilaei« (Act. I, 11) dicuntur. Et exierunt cito de monumento cum timore et gaudio magno, currentes nuntiare discipulis ejus. Marcus autem dicit quod fugientes de monumento (Marc. XVI, 8), quia terror invaserat eas, nemini quidquam dixerunt. Per quod datur intelligi, quia prius de visione angelorum nihil dixerunt, [Col. 0311C] solummodo narrantes de monumento Dominum esse sublatum. Sic igitur se habet ordo [(696) 1Kb] . Venerunt mulieres ad monumentum, viderunt angelum, quem tamen non angelum, sed juvenem esse putabant; cucurrerunt ad apostolos: et de angelo quidem et ejus verbis quibus Dominum resurrexisse audierant, nemini quidquam dixerunt, hoc solum nuntiantes Dominum in monumento non esse. Cucurrerunt ergo simul Petrus et Joannes, et sola linteamina invenerunt. Quibus recedentibus, mulieres remanserunt ibi: et tunc quidem Maria Magdalena inclinavit se et prospexit in monumentum, et vidit duos angelos ibi sedentes: qui cum eam consolarentur, conversa est retrorsum et vidit Jesum stantem, [Col. 0312A] quem non Jesum, sed hortulanum esse putabat. Quem cum voce cognovisset, accessit ad eum; et quamvis ei diceret: Noli me tangere, tenuit tamen, et osculata est pedes ejus. Tunc et aliae mulieres venerunt: plures enim Lucas fuisse commemorat (Luc. XLIV, 10); quas cum Dominus benigne salutasset, ipsae quoque tenuerunt pedes ejus. Unde et hic subditur: Et ecce Jesus occurrit illis dicens: Avete: illae autem accesserunt et tenuerunt pedes ejus, et adoraverunt eum. Tunc ait illis Jesus: Nolite timere; ite, nuntiate fratribus meis ut eant in Galilaeam: ibi me videbunt. Certae itaque de resurrectione, jam non sicut prius, Dominum de monumento sublatum annuntiant, sed et eum se vidisse, et cum eo se locutas esse affirmant: dicunt discipulis ut vadant [Col. 0312B] in Galilaeam, et ibi eum videbunt, sicut praedixerat. Quae cum abiissent, ecce quidam de custodibus venerunt in civitatem, et annuntiaverunt principibus sacerdotum omnia quae facta fuerant. Et congregati cum senioribus, consilio accepto, pecuniam copiosam dederunt militibus, dicentes: Dicite quia discipuli ejus nocte venerunt, et furati sunt eum, nobis dormientibus: et si hoc auditum fuerit a praeside, nos suadebimus ei, et securos vos faciemus. At illi, accepta pecunia, fecerunt sicut erant edocti: et divulgatum est verbum istud apud Judaeos usque in hodiernum diem. Ergone tantum potest avaritia, tantum potest amor pecuniae? Prius Christum vendidit; nunc 136 iterum ejus resurrectionem negare compellit [(697) 1Kb] -O miseri Judaei! Sufficiebat vobis semel Christum [Col. 0312C] occidisse; sufficiebat vobis semel eum emisse: iterum pecunia eum emitis, et majori quam prius pecunia comparatis; et, quantum in vobis est, ecce iterum eum occiditis, dum eum resurrexisse et vivere negatis.

CVI. Undecim autem discipuli abierunt in Galilaeam, in montem ubi constituerat illis Jesus, et videntes eum adoraverunt, quidam autem dubitaverunt [(698) 1Kb] .Haec autem visio quando acta sit, incertum habeo; quoniam Thomas, qui unus erat ex istis, ante dies octo Dominum non vidisse narratur. Et accedens Jesus locutus est eis, dicens: Data est mihi omnis potestas in coelo et in terra. Qui enim secundum divinitatem semper simul cum Patre et Spiritu sancto [Col. 0313A] omnium rerum potestatem habuit, nunc etiam secundum humanitatem omnium rerum potestatem accepit [(699) 1Kb] ; ut homo ille qui nuper passus est et coeli et terrae dominetur, neque jam solummodo Judaeo rum, verum etiam omnium gentium et Deus et Dominus esse credatur. Habet enim potestatem in coelo coronandi quos vult; habet et in terra potestatem eligendi quoscunque vult, quia et hic et ibi facit quidquid vult. Euntes ergo docete omnes gentes, baptizantes eas in nomine Patris, et Filii, et Spiritus sancti. Jam, inquit, nulla distinctio est: »Qui crediderit et baptizatus fuerit, salvus erit (Marc. XVI, 16):« omnes docete, omnes vocate et baptizate, [Col. 0314A] sive Judaei fuerint, sive gentiles [(700) 1Kb] ; docete eos servare omnia quaecunque mandavi vobis. Cui hoc videtur impossibile, solam teneat et custodiat charitatem [(701) 1Kb] . Ecce ego vobiscum sum omnibus diebus usque ad consummationem saeculi. Magna promissio; magnus et insuperabilis clypeus securitatis. Ego, inquit, vobiscum sum, in vobis pugno: vos defendo; nihil timeatis; ite securi [(702) 1Kb] . Si enim Deus pro vobis, quis contra vos? Dicite ergo: »In Deo faciemus virtutem; et ipse ad nihilum deducet inimicos nostros (Psal. CVII, 14):« cui est honor et gloria in saecula saeculorum.

Amen.


EXPLICIT SECUNDUM MATTHAEUM.




[Col. 0313]
SANCTI BRUNONIS ASTENSIS EPISCOPI SIGNIENSIS COMMENTARIA IN MARCUM.
[Col. 0313]

[Col. 0313C] 137 Exposito Evangelio Matthaei, nunc secundum ordinem ad Marcum transeamus, in quo non multum quidem nos laborare necesse erit, quoniam valde pauca ibi dicuntur, quae in Matthaeo exposita non sint. Cum enim quatuor sint evangelistae, et aliquando duo, aliquando tres, aliquando omnes idem dicant; non est necesse in singulis exponere quod in uno exposuimus. Facilius enim tibi est chartam revolvere, quam mihi in unoquoque eadem scribere. Quaecunque igitur in Marco non exponimus, [Col. 0314C] ideo quidem non exponimus, aut quia per se facilia sint, aut quia jam superius in Matthaeo exposita sunt. Similiter autem et in Luca, et in Joanne nos, vita comite [(703) 1Kb] , facere speramus. Ea videlicet exponemus in sequentibus, quae exposita non fuerint in antecedentibus. Nunc ad Evangelii verba veniamus.




INCIPIT SECUNDUM MARCUM.

I. [CAP. I.] Initium Evangelii Jesu Christi Filii Dei.Sicut scriptum est in Isaia propheta: Ecce mitto [(704) 16Kb] angelum meum ante faciem tuam. qui [Col. 0315A] praeparabit viam tuam ante te. Vox clamantis in deserto: Parate viam Domini, rectas facite semitas ejus. Hoc, inquit, initium ergo facio in Evangelio Jesu Christi Filii Dei, et a Joanne Baptista scribere incipio, qui ejus praecursor fuit, ejusque adventum nuntiare missus est. Sicut scriptum est in Isaia propheta: Ecce mitto angelum meum ante faciem tuam; et vox clamantis in deserto: Parate viam Domini. Hoc autem non totum in Isaia, sed ex parte in Isaia, et ex parte in Malachia scriptum est [(705) 1Kb] : nisi forte per aequipollentiam hoc aliquis intelligere velit. Angelus enim, qui ante faciem Christi in Malachia mittitur, in Isaia vox clamantis in deserto vocatur; et de quo ibi dicitur: Qui praeparabit viam tuam ante te, Parate viam Domini. Quantum ergo ad litteram, [Col. 0315B] alterum in Malachia, alterum in Isaia scriptum est; quantum autem ad significationem, utrumque et in Malachia, et in Isaia invenitur [(706) 17Kb] . Quae vero sequuntur et non exponuntur, in Matthaeo quaerenda sunt.

II. [CAP. III] Ascendens Jesus in montem vocavit ad se quos voluit ipse: et venerunt ad eum;et fecit, ut essent duodecim cum illo, et ut mitteret eos praedicare Evangelium. Et dedit illis potestatem curandi infirmitates, et ejiciendi daemonia. In montem ascendit Jesus, suae militiae principes 138 eligere volens; [Col. 0316A] ut ipsius loci sublimitate intelligant ad quantam gloriam eligantur, et quod caeteris omnibus praeferantur [(707) 1Kb] . Sed quare duodecim eliguntur; nisi quia dies erat, et duodecim [(708) 1Kb] horas habere habebat? Sic enim ipse ait: »Nonne duodecim sunt horae diei? (Joan. XI, 9.)« Qui ambulat in luce non offendit, quia lucem mundi hujus videt. »Ego sum lux mundi. Qui sequitur me non ambulat in tenebris, sed habebit lumen vitae (Joan. VIII, 12).« Ipsi enim sunt Ecclesiae portae, de quibus dicitur: »Diligit Dominus portas Sion (Psal. LXXXVI, 2).« Quia igitur duodecim sunt Ecclesiae portae, duodecim [(709) 1Kb] eos esse oportuit, ut essent ab oriente portae tres ab occidente portae tres, a moridie portae tres, ab aquilone portae tres. Hos autem mittit Dominus Evangelium [Col. 0316B] praedicare, infirmos sanare, daemonia fugare; ut quia horae sunt, ubique luceant; et quia portae sunt, undique populos per fidem in Ecclesiam introducant. Et imposuit Simoni nomen Petrus, et Jacobum Zebedaei, et Joannem fratrem Jacobi: et imposuit eis nomina Bonaerges, quod est filii tonitrui; et Andraeam, et Philippum, et Bartholomaeum, et Matthaeum, et Thomam, et Jacobum Alphaei, et Thaddaeum, et Simonem Cananaeum, et Judam Scarioth [(710) 1Kb] , qui tradidit illum. Alia nomina quibusdam discipulorum Dominus imposuit, prima tamen [Col. 0317A] non abstulit [(711) 1Kb] . Unde et Petrus, qui prius Simon dicebatur, postea Simon Petrus vocatus est. Simoni ergo imposuit nomen Petrus, ut a quo suscipiebat fortitudinem, ab eodem susciperet et fortitudinis nomen. »Petra enim, ait Apostolus, erat Christus (I Cor. X, 4).« Ab hac ergo petra dicitur Petrus [(712) 1Kb] . Vocavit autem et filios Zebedaei Bonaerges, sive ut verius scribitur, Banereem [(713) 1Kb] , id est filios tonitrui, eo quod magnifice et terribiliter loquentes, supernas et coelicas voces in suis sermonibus imitarentur. Cujus enim nisi tonitrui vox est illa, quae dicit: »In principio erat Verbum, et Verbum erat apud Deum, et Deus erat Verbum (Joan. I, 1).«

III.[ CAP. IV.] [Col. 0317B] Et dicebat Jesus: Sic est regnum Dei:quemadmodum si homo jaciat sementem in terram, et dormiat, et exsurgat nocte ac die, et semen germinet et crescat, dum nescit ille. Ultro enim terra fructificat, primum herbam, deinde spicam, deinde plenum frumentum in spica, et cum se produxerit [(714) 1Kb] fructus, statim mittet falcem, quoniam adest messis. Regnum Dei Ecclesia est. Ipsa et ager, et terra vocatur, in qua Verbi Dei semen seminatur. Seminatores autem apostoli sunt et doctores. Semen vero evangelica 139 praedicatio. Haec autem prius in herbam, deinde in spicam, postmodum vero in plenum frumentum crescit et germinat. Initium enim boni operis quasi herba est [(715) 1Kb] ; quia ad quem finem perveniat, nondum manifeste cognoscitur. Herba enim facile siccatur et perit. Fit autem spica dum quotidie [Col. 0317C] crescit, et per incrementa in melius proficit: utrum tamen ad perfectionem perveniat, adhuc ignoratur. Deinde vero fit plenum frumentum in spica, dum devictis tentationibus carnis, ex toto se homo Deo subjiciens, quantum humana fragilitas patitur, perfectus in omnibus invenitur. Sed neque sic plena securitas adest, nisi quam cito metatur, et in horreum reponatur [(716) 1Kb] . Unde et hic dicitur. Et cum [Col. 0318A] se produxerit fructus, statim mittet falcem, quoniam adest messis. Falcem enim Dominus mittit, quando suorum fidelium animas ad se per mortem corporis vocat.

IV. [CAP. VII.] Exiens Jesus de finibus Tyri [(717) 1Kb] , venit per Sidonem ad mare Galilaeae inter medios fines Decapoleos.Describit evangelista per quam viam in Galilaeam Dominus redierit. Sicut autem Pentapolis a quinque, ita Decapolis [(718) 1Kb] a decem civitatibus nominatur. Et adducunt ei surdum et mutum; et deprecabantur eum, ut imponat illi manum. Qui sunt isti, qui surdum et mutum Domino adducunt? Isti enim sunt apostoli et doctores; isti sunt episcopi et sacerdotes; isti sunt quicunque alios sanare desiderant, et ad fidem venire persuadent. [Col. 0318B] Surdus enim est omnis homo qui audiendi aures non habet, et qui verba Evangelii audire contemnit. Surdi erant illi, quibus Dominus dicebat: »Qui est ex Deo, verba Dei audit: propterea vos non auditis, quia ex Deo non estis (Joan. VIII, 47).« De talibus et Psalmista ait: »Furor illis secundum similitudinem serpentis, sicut aspidis surdae, et obturantis aures suas, quae non exaudit vocem incantantium, et veneficia quae incantantur a sapiente [(719) 1Kb] (Psal. LVII, 5).« Mutus vero est qui Dominum non laudat, qui Christum non confitetur, qui justitiam non defendit, et qui injustitiam non damnat [(720) 1Kb] . Tales illi sunt, de quibus dicitur: »Canes muti non valentes latrare (Isa. LVI, 10).« Hos igitur debemus ducere ad Jesum, et pro eis rogare, ut eis manum [Col. 0318C] imponat. Sanatur enim quem tangit Jesus; sanatur quem tangit Salvator [(721) 1Kb] ; quia ipse est salus et vita: non aliunde quaerit herbas; ipse est medicus et medicina; tangit, et sanat; respicit, et medetur. Unde et subditur: Et apprehendens eum de turba seorsum misit digitos suos in auriculam ejus, et exspuens tetigit linguam ejus, et suspiciens in coelum, ingemuit, et ait illi, Effeta [(722) 7Kb] , quod est adaperire. [Col. 0319A] Cognoscimus hic Ecclesiae sacramenta [(723) 1Kb] : Haec noviter ad fidem venientibus sacerdotes facere videmus. Dicunt Effeta, quod est adaperire: non ut exterioris hominis sensus, qui clausi non sunt, sed potius ut interioris hominis aures aperiant, et linguam solvant: quatenus et verba vitae diligenter intelligant; et intellecta, aliis fideliter nuntient. Nisi enim aliud significaret, hunc tantum laborem in hoc homine sanando Dominus non suscepisset. Poterat enim eum solo verbo sanare [(724) 1Kb] , sicut multos alios sanare consueverat: hoc tamen non fecit. Sed quid fecit? De turba eum traxit; digitos ei in auriculas misit; exspuit, et linguam tetigit; in coelum suspiciens ingemuit, et ait illi: Effecta, quod est adaperire. Haec enim turba, de qua hic homo a Domino [Col. 0319B] trahitur, vitiorum est multitudo, et malignorum spirituum turbulentus exercitus [(725) 1Kb] . Qui enim de hac turba non trahitur, a 140 Domino non sanatur. Merito igitur de turba eum traxit quem sanare volebat, et misit digitos suos in auriculas ejus; quia in illius auditum sancti Spiritus gratias infudit [(726) 1Kb] , ut haberet Spiritum sapientiae et intellectus, sine quibus aures cordis non aperiuntur. De hoc enim digito ipse quoque alibi ait: »Si ego in digito Dei ejicio daemonia (Luc. I, 20).« Quod Matthaeus exponens, ait: »Si ego in Spiritu Dei ejicio daemones, profecto [(727) 1Kb] pervenit in vos regnum Dei (Matth. XII, 28).« Exspuit autem et tetigit linguam ejus, ut per hoc eum doceat superflua cuncta abjicere, si linguam vult habere solutam, et ad loquendum idoneam. [Col. 0319C] Saepe enim sputum ad loquendum linguae facit impedimentum. Est enim sputum superfluitas quaedam, et stomachi capitisque purgatio. Qui igitur [Col. 0320A] vult bene loqui, qui vult ut Deo et hominibus verba sua placeant, omni superfluo humore, omnique impedimento et stomachum relevet et mentem, quam per caput intelligimus. Possumus autem et per sputum Christi, quod ex capite quidem descendit, ejus divinitatis dulcedinem intelligere [(728) 1Kb] . »Christi namque caput, ait Apostolus, Deus est (I Cor. XI, 3).« Haec autem dulcedo, haec saliva nostri Redemptoris linguas infantium fecit disertas, quas olim veteri pomi amaritudo ligaverat. De hac autem dulcedine ait Psalmista: »Gustate et videte, quoniam suavis est Dominus: beatus vir qui sperat in eo (Psal. XXXIII, 9).« Itemque: »Dulcis et rectus Dominus (Psal. XXIV, 8):« et Petrus Apostolus: »Deponentes, inquit, omnem maiitiam, et omnem dolum, [Col. 0320B] et simulationes et invidias, et omnes detractiones, sicut modo geniti infantes, rationabiles sine dolo lac concupiscite, ut in eo crescatis in salutem; si tamen gustastis quia dulcis est Dominus (I Petr. II, 1).« Haec igitur dulcedo, haec saliva Christi pellit antiquum venenum, omnemque amaritudinem de lingua fidelium: haec autem saliva illorum linguas non tetigit, qui Christum non confitentur; et qui de fide interrogati, se credere non respondent. Et suspiciens in coelum ingemuit. In coelum namque Dominus suspexit; quia secundum humanitatem pro nobis ad Patrem interpellat [(729) 1Kb] . Sed quare ingemuit, nisi quia hominem quem ad imaginem et similitudinem suam creaverat, nunc surdum et mutum, et per omnia infelicem esse videbat: quem etiam [Col. 0320C] per multas tribulationes et angustias, ad pristinam dignitatem redire oportebat? Post haec autem omnia ait illi: Effeta, quod est adaperire; quia non prius [Col. 0321A] sensus nostri Domino aperiuntur; non prius ejus doctrinae pluviis fecundantur, quam a Christo de turba trahamur, ejusque manu tangamur, et ipsius salivae dulcedine omni amaritudine mundemur atque sanemur. Unde et hic dicitur: Et statim apertae sunt aures ejus, et solutum est vinculum linguae ejus; et loquebatur recte. Non enim nisi recte loqui poterat, quem divina virtus et sapientia sic tangendo et medendo sanaverat [(730) 1Kb] . Et praecepit illi, ne cui diceret: quanto autem eis praecipiebat, tanto magis plus praedicabant, et eo amplius admirabantur, dicentes: Bene omnia fecit, et surdos fecit audire, et mutos loqui. Quid est hoc? Quare eis Dominus hoc praecipiebat, unde eos inobedientes fore sciebat? Nobis, fratres, nobis fiunt ista; ad nos respiciunt, et nostram jactantiam inclinant: qui si aliquid dignum [Col. 0321B] laude aliquando fecerimus; hoc non ad vulgi favorem extollere et praedicare, imo humiliter abscondere et celare debemus [(731) 1Kb] . Et hoc in contrarium vertitur; quia plus laudantur illi qui facta sua abscondere volunt, quam illi qui ea per vanam gloriam manifestare contendunt. Unde beatus Job dixit: 141 »Quia laus hypocritae [(732) 1Kb] ad instar puncti (Job XX, 5).« De sanctis vero dicitur: »Rex vero laetabitur in eo; laudabuntur omnes qui jurant in eo, quia obstructum est os loquentium iniqua [(733) 1Kb] (Psal. LXII, 12).«

V.[CAP. VIII.] Et veniunt Betsaidam, et adducunt ei caecum, et rogabant eum ut illum tangeret.Et apprehensa manu caeci, eduxit eum extra vicum, [Col. 0321C] et exspuens in oculos ejus, impositis manibus suis, interrogabat eum, si aliquid videret. Idipsum per hunc caecum significatur, quod modo superius per surdum et mutum significari diximus [(734) 1Kb] . Caecus est enim omnis homo, qui veram lucem, qui Christus est, non sequitur, et fidei veritatem non intelligit. Illi vero qui caecum ad Dominum adducunt, et pro eo rogant, sicut et superius, episcopi et presbyteri, caeterique fideles intelliguntur. Quod autem hic dicitur, quia apprehensa manu caeci, duxit eum extra vicum; hoc est quod ibi dicitur, quia apprehendens [Col. 0322A] eum, duxit eum a turba seorsum. Per sputum vero et hic, et ibi unum idemque significatur. Illa igitur legat qui haec non intelligit. Interrogat Dominus caecum, si aliquid videat; quia ad primum ejus tactum non statim omnes homines sufficienter illuminantur. Aliquid tamen vident, mox ut aliquid de Domino intelligere et credere incipiunt. Tanto igitur clarius videt unusquisque, quanto melius credit et veritatem intelligit [(735) 1Kb] . Sequitur: Et aspiciens ait: Video homines velut arbores ambulantes. Deinde iterum imposuit manus super oculos ejus, et coepit videre. Et restitutus est, ita ut videret clare omnia. Toties enim Dominus super caeci oculos manus imponit, quoties nostrae mentis oculos illuminat, ut ea intelligamus quae prius non intelligebamus. Unde Psalmista: »Quoniam tu illuminans, inquit, lucernam [Col. 0322B] meam, Domine; Deus meus, illumina tenebras meas (Psal. XVII, 31):« id est, quia illuminasti me in his quae scio; illumina me et in his quae nondum scio. Propter quod manifeste apparet, quia quamvis ei Dominus jam manus super oculos imposuisset, adhuc tamen, ut iterum poneret, indigebat, quia nondum omnia perfecte videbat. Rogemus ergo Dominum ut non semel, neque bis, sed multoties manum suam imponat super oculos mentis nostrae; quatenus omni detersa caligine, omniumque errorum tenebris effugatis, unumquodque in propria figura, et clare omnia videre mereamur. Et misit illum Dominus in domum suam, dicens: Vade in domum tuam, et si in vicum introieris nemini dixeris. Domus [Col. 0322C] enim nostra illa est, de qua non bene illuminati, imo vero miserabiliter excaecati in primo homine ejecti sumus. Ad hanc autem redire non possumus, nisi iterum a Domino illuminati, ejus manum atque virtutem nostris oculis appositam sentiamus [(736) 1Kb] . Quare autem ei praecipiat ut nemini dicat; quare opera sua celare et abscondere jubeat, satis jam diximus. Hoc tamen nondum intelligunt qui omnia opera sua faciunt, ut videantur ab hominibus: de quibus Dominus ait, »quia receperunt mercedem suam (Matth. VI, 2).« Docet igitur nos Dominus [Col. 0323A] celare opera nostra, ne hic recipiamus, et recipiendo perdamus mercedem nostram [(737) 1Kb] .

VI. [CAP. IX.] Omnis igne salietur, et omnis victima salietur.Bonum est sal. Quod si sal infatuatum fuerit, in quo illud condietis? Habete in vobis sal, et pacem habete inter vos [(738) 3Kb] . Haec enim ad ea 142 verba respondere videntur, quae modo superius Joannes apostolus verbis Dominicis interposuit, dicens: Magister, vidimus quemdam in nomine tuo ejicientem daemonia, qui non sequitur nos, et prohibuimus eum. Jesus ait eis: Nolite prohibere eum. Nemo enim qui faciat virtutem in nomine meo, et possit cito male loqui de me. Qui enim non est adversum vos, pro vobis est. Vult igitur Dominus, ut sapienter et discrete cuncta agamus; et non bona, sed mala prohibeamus. [Col. 0323B] Qui enim in Christi nomine virtutes operatur, jam Christo propinquior est, ut qui ejus nomen veneratur, cujus tantam virtutem et efficaciam esse probavit; atque sic illis defensor jam esse incipit: de quo, quia ejus virtutem per miracula cognovit, male loqui pertimescit. Huic igitur non debemus auferre quod habet, sed debemus addere quod non habet. Dicamus ergo ei, ut in eum credat, eique sit fidelis. Unde et Dominus subinferens ait: Omnis enim igne salietur, et omnis victima salietur. Quod tale est ac si diceret: Omnis Ecclesiae rector et doctor talis esse debet, qui et sale sit conditus, et sapiens et discretus; qui utiliter cuncta provideat, cuncta secundum rationem et ordinem faciat. Quod quidem lex ipsa significat, quae omnem victimam [Col. 0323C] salire jubet. Ait enim: »Quidquid obtuleris sacrificium sale condies, nec auferes sal foederis [Col. 0324A] Domini de sacrificio tuo. In omni oblatione offeres sal (Levit. III, 13).« Sal enim pro sapientia ponitur, quae omnium nostrorum sermonum et actionum est condimentum. Bonum est igitur hoc sal, nisi a fatuis et stultis hominibus infatuatum fuerit. Hoc enim haeretici, hypocritae et schismatici infatuant; quoniam non ea qua debent puritate eo utuntur. Quod si sal insulsum fuerit, in quo illud condietis? Si sapientia ipsa insipiens fuerit, sine qua sapiens nemo fit, quid aliud est quod ad suae dignitatis statum eam iterum reducat? Habete in vobis sal; omnia quae agitis sale condite; omnia sapienter et discrete agite. Hoc autem ut possitis, pacem habete inter vos. Qui enim pacem non habent, hoc tale sal habere non possunt. Tale quidem non habent; etsi aliquando [Col. 0324B] insulsum habeant et infatuatum. Sed quid est quod ait: Omnis igne salietur? Nunquid enim ignis est sal, ut eo aliquid saliatur? Sicut enim sapientia sal dicitur, quia mentes nostrae ex ea condiuntur, ita et ignis vocatur, quia ab ea illuminantur. Si igitur ignis est sapientia, et sapientia sal; ergo et ignis est sal. Igne igitur salitur, quod sapientia salitur.

VII. [CAP. XVI.] Cum transisset Sabbatum, Maria Magdalene, et Maria Jacobi, et Salome emerunt aromata, ut venientes ungerent Jesum [(739) 1Kb] .Sabbato enim neque vendere, neque emere aliquid licebat, quoniam tale aliquid in sabbato fieri lex interdicebat (Levit. XXIII, 31). Veniunt autem hae sanctae mulieres ungere Jesum. Sed quomodo veniunt? Cum aromatibus [(740) 1Kb] . Aliter enim ad Jesum venire non [Col. 0324C] licet. Sunt autem haec aromata, fides, spes, charitas, pax, patientia, humilitas, et mansuetudo, concordia, [Col. 0325A] et misericordia, et similia: haec enim Domino suaviter redolent; sicut et e contrario vitia foetent. Unde Psalmista: Putruerunt, inquit, et corruptae sunt cicatrices meae a facie insipientiae meae (Psal. XXXVII, 6). Beatae igitur illae mulieres, beatae illae animae, quae, sicut Maria Magdalene, semper cum unguentis, semper cum aromatibus ad Dominum veniunt. Haec est enim, quae alibi ait: Cum esset rex in accubitu suo, nardus mea dedit odorem suum (Can. 1). Haec autem significabat Ecclesiam gentium [(741) 1Kb] , de qua septem daemomonia 143 Dominus ejecit; quae quidem, quoniam dilexit multum, dimissa sunt ei peccata multa. Maria vero Jacobi, quae Christi matertera [(742) 2Kb] fuit, plebem Judaicam figurabat, de qua secundum humanitatem [Col. 0325B] Salvator noster originem duxit. At vero Salome, quae interpretatur pacifica [(743) 1Kb] , tota ex utroque populo sanctorum collecta multitudo intelligatur. In hac igitur, tota Ecclesia; in illis vero, Ecclesiae partes figurantur. Possunt tamen hae tres mulieres, tres mundi partes significare, Asiam videlicet, Africam et Europam, in quibus Ecclesia tota consistit. Et istae quidem ungunt Jesum, istae eum delectant, istae ejus passionem praedicant, et odorem notitiae illius cunctis gentibus manifestant. Ecce autem mulieres, quae usque ad hunc diem erubescebant, et se mortis januam, et totius humani generis ruinam esse dolebant; hodie laetantur, hodie praedicant, hodie originale peccatum deletum affirmant; et ipsis quoque apostolis resurrectionis gloriam annuntiant. [Col. 0325C] Et valde mane una Sabbatorum veniunt ad [Col. 0326A] monumentum, orto jam sole. Non est autem sibi contrarium hoc quod ait: Et valde mane, et, orto jam sole. Unde et alius evangelista dicit: »Cum adhuc tenebrae essent [(744) 1Kb] (Joan. XX, 1).« Solis itaque ortum intelligere oportet, ex quo, ejus splendore coelum illustratur, quamvis nondum terris appareat, raris adhuc tenebris existentibus. Quid est igitur valde mane, nisi jam rubescente aurora? Neque enim sine causa evangelista non mane simpliciter, sed valde mane dixit. Et dicebant ad invicem: Quis revolvet nobis lapidem ab ostio monumenti? Et respicientes viderunt revolutum lapidem: erat quippe magnus valde. Narrat enim Matthaeus evangelista, quod Christo resurgente »angelus Domini descendit de coelo, et accedens revolvit lapidem, et sedebat super [Col. 0326B] eum . . . Prae timore autem ejus exterriti sunt custodes, et facti sunt velut mortui.« Exeuntes in civitatem »nuntiaverunt principibus sacerdotum omnia quae facta fuerant [(745) 1Kb] .« At illi dederunt eis »copiosam pecuniam dicentes [(746) 1Kb] : Dicite, quod vobis dormientibus nocte venerunt discipuli ejus, et furati sunt eum (Matth. XXVIII, 2).« Sequitur: Et introeuntes in monumentum viderunt juvenem sedentem in dextris coopertum stola candida, et obstupuerunt. Sed angelus in dextris stola candida coopertus; quoniam laetitiam et prosperitatem praedicat, gloriam resurrectionis et carnis innovationem annuntiat [(747) 1Kb] . Considera in quo dilectionis igne interius ardebant, quae feminei timoris et fragilitatis oblitae, non solum in nocte veniunt, verum etiam [Col. 0326C] confidenter in monumentum ingrediuntur: unde et [Col. 0327A] consolationis verba audire meruerunt, dicente angelo: Nolite expavescere, Jesum quaeritis Nazarenum, crucifixum: surrexit, non est hic; ecce locus ubi posuerunt eum. Locum, inquit, videre potestis, ipsum autem modo videre non potestis. Surrexit enim, et non est hic; sed exspectate paulisper, et videbitis eum. Non enim ibi erat praesentia corporis, qui ubique est praesentia divinitatis. Sed ubi tunc eum fuisse putamus? Ego quidem dicere timeo quod evangelistae non dicunt. Et fortasse ad matrem iverat, quae ejus amoris desiderio plus [(748) 1Kb] omnibus afficiebatur. Quod autem ipsa inter 144 omnes mulieres beatissima Virgo, simul cum aliis ad monumentum non venit, haec, ut opinor, causa fuit, quia ex quo unigenitum filium suum teneri, flagellari et crucifigi vidit, delicatis manibus [Col. 0327B] delicata pectora tundens, et se dolore nimio, vigiliis jejuniisque affligens, jam viribus pariter et spiritu attenuata, alicubi sola in secreto sedebat, et de his quae sibi acciderant calamitatibus [(749) 2Kb] lamentabatur et flebat. Sed nos haec verba pietate plena, et cogitatione digna interim relinquamus, et quod angeli docent, audiamus: Ite, inquit, dicite discipulis ejus, et Petro quia praecedet vos in Galileam: ibi eum videbitis, sicut dixit vobis. Nisi enim beatum Petrum apostolum ex nomine vocasset, fortasse cum caeteris venire timuisset, eo quod et Dominum et magistrum negasset. Quod enim in Galilaea, quae apostolorum patria fuit, a discipulis suis Dominus videatur, quid aliud significat, nisi quia eum, quem nunc videmus per speculum et in aenigmate, cum nos ad antiquam [Col. 0327C] patriam reduxerit, tunc facie ad faciem videbimus? Unde et Galilaea transmigratio perpetrata [(750) 1Kb] interpretatur. Nulla enim post illam transmigrationem [Col. 0328A] alia ulterius transmigratio fit. Sciendum est autem, quod illa hora, qua Salvator noster inclinato capite spiritum emisit, corpore in cruce derelicto, anima simul cum divinitate ad inferna spolianda descendit. Et tunc quidem illud Psalmistae adimpletum est: »Tollite [(751) 1Kb] portas principes vestras, et elevamini portae aeternales, et introibit rex gloriae.« Quibus interrogantibus: »Quis est iste rex gloriae?« Responsum est eis: »Dominus fortis et potens. Dominus potens in praelio.« Ingressus igitur Dominus loca tenebrarum, omnia circumquaque suo splendore illuminavit. Fit clamor permistus, bonis prae laetitia exsultantibus, malis vero prae timore fugere cupientibus. Tunc primi parentes occurrunt, et videntes Creatorem suum, laetis vocibus clamant: [Col. 0328B] Tandem, Christe, venis, magnis nos solvere poenis [(752) 1Kb] . Tunc patriarchae et prophetae obviam ruunt; tunc omnis sanctorum exercitus ejus pedibus se prosternit. O, inquit, diu desiderate! o tanto tempore exspectate! quae te tantae tenuere morae! Tunc citharista David: Hoc est, inquit, quod dicere solebam: »Auditui meo dabis gaudium et laetitiam, et exsultabunt ossa humiliata (Psal. L, 10).« Ecce nunc vident, ecce nunc audiunt, quos eos videre, et audire desiderasse, Dominus ipse dicebat. Ait enim: »Multi prophetae et reges voluerunt videre quae vos videtis; et non viderunt, et audire quae auditis, et non audierunt (Luc. X, 24).« Tunc et Joannes Baptista: Ecce, inquit, de quo dicebam vobis: Videtis [Col. 0328C] illum, cujus adventum nuntiabam vobis. Sed quis per singula dicere valeat, quanta ibi laetitia fuerit, cum Christus sol justitiae eis apparuit? Tunc, [Col. 0329A] alligato diabolo, magno sanctorum exercitu comitante, cum gloria et triumpho laetus Dominus ad superos rediit [(753) 1Kb] , dicens: »Quia non derelinques animam meam in inferno; nec dabis sanctum tuum videre corruptionem. Notas mihi fecisti vias vitae; adimplebis me laetitia cum vultu tuo; delectationes,« mi Pater, »in dextera tua (Psal. XV, 10),« ubi sedeo in saecula saeculorum.

145 VIII. Et illae [(754) 1Kb] exeuntes fugerunt de monumento;invaserat enim eas pavor et tremor, et nemini quidquam dixerunt: timebant enim. Timebant, inquit, nuntiare Dominum resurrexisse; ideoque de ejus resurrectione nemini quidquam dixerunt. Neque enim adhuc perfecte ea credebant quae angelus dixerat, si quidem non angelum, sed juvenem eum esse [Col. 0329B] putabant. Venientes igitur ad apostolos, caetera apud se in silentio retinentes, hoc solum nuntiaverunt Christum Dominum de monumento esse sublatum [(755) 1Kb] . Sed iterum ad sepulcrum revertentes, sicut Matthaeus ait, viderunt Dominum, »et tenuerunt pedes ejus (Matth. XXVIII, 9).« Surgens autem Jesus mane prima Sabbati, apparuit primo Mariae Magdalenae, de qua ejecerat septem daemonia. Illa vadens, nuntiavit his qui cum eo fuerant, lugentibus et flentibus. Et illi, audientes quia viveret et visus esset ab ea, non crediderunt. Sunt autem haec in Joanne plenissime scripta, et a nobis in Matthaeo sufficienter determinata. Post haec autem duobus ex eis ambulantibus ostensus est in alia effigie euntibus in villam: et illi euntes nuntiaverunt caeteris, nec illis [Col. 0329C] crediderunt. Haec autem quia Lucas plenius narrat, ibi exponenda servamus.

IX. [(756) 1Kb] Recumbentibus undecim discipulis, apparuit illis Jesus, et exprobravit incredulitatem illorum, et duritiam cordis, quia his qui viderant eum resurrexisse non crediderant.Quamvis et Simon Petrus, et Maria Magdalena, et duo illi discipuli quibus in specie peregrini Dominus apparuerat, certissime firmissimeque nuntiarent, Dominum resurrexisse seque illum vidisse; caeteri tamen illis non credebant, et, quod mirum, cum nec sibi ipsis nec suis [Col. 0330A] oculis crederent, et eum videntes, non viderent. Narrat enim Matthaeus evangelista quod Christi discipuli »abierunt in Galilaeam in montem, ubi constituerat illis Jesus, et videntes eum adoraverunt; quidam autem dubitaverunt (Matth. XXVIII, 16).« Non enim verum corpus, sed spiritum se videre putabant. Unde ipse ait: »Palpate et videte, quia spiritus carnem et ossa non habet, sicut me videtis habere (Luc. XXIV, 39).« Et fortasse haec tanta illorum dubitatio ex intenso amore procedebat; non enim facile credimus quod multum desideramus: sic etiam quod timemus, leviter posse accidere credimus. Et dixit eis: Euntes in mundum universum praedicate Evangelium omni creaturae. Prius enim dixerat: »In viam gentium ne abieritis, et in civitates [Col. 0330B] Samaritanorum ne intraveritis, non enim sum missus nisi ad oves quae perierunt domus Israel (Matth. X, 5).« Nunc autem eos praecipit ire in universum mundum. In quo Judaeorum abjectio et gentium electio apertissime monstrantur. Unde et illi a Patre dicitur: »Postula a me, et dabo tibi gentes haereditatem tuam, et possessionem tuam terminos terrae (Psal. II, 8).« Quod autem ait: Praedicate Evangelium omni creaturae, alius evangelista exponit dicens: »Ite, docete omnes gentes (Matth. XXVIII, 19).« Idem enim per omnem creaturam et per omnes gentes significatur. Sic enim Apostolus ait de charitate, quia »omnia credit, omnia sperat, omnia sustinet (I Cor. XIII, 7),« quod quidem verum non est nisi aliter determinetur. [Col. 0330C] Si enim charitas omnia credit, credit utique Pharisaeis et Sadducaeis, aliis affirmantibus, aliis negantibus resurrectionem; quod fieri non potest. Non igitur charitas omnia credit. Sic igitur determinetur: omnia credit quae credenda sunt. Similiter ergo et id quod dicitur: Praedicate Evangelium omni creaturae, determinandum est, ut sic dicatur: omni creaturae praedicate Evangelium, cui Evangelium praedicandum est [(757) 3Kb] . Non enim Evangelium praedicandum est lapidibus et aliis quibuscunque 146 rebus sensu et ratione carentibus. [Col. 0331A] Sunt autem qui haec subtilius intelligentes, ea quae plana sunt difficilia reddunt. Et multa quidem in prophetis, apostolis et in verbis Dominicis inveniuntur, quibus haec una determinatio sufficere potest. Quale est illud: »Cum exaltatus fuero a terris, omnia traham ad me ipsum (Joan. XII, 32);« cui si addatur quae trahenda sunt: nihil erit inconveniens. Aliter autem quanta inconvenientia sequatur, quis non intelligat? Valde enim pauca sunt ea quae illuc trahuntur, ad comparationem illorum quae ad se Dominus non trahit. Si quidem solos homines, et ipsos non omnes, trahet ad se. His igitur et similibus facile intelligitur quid in eo significatur quod dicitur: Praedicate Evangelium omni creaturae; cui videlicet Evangelio qui crediderit et baptizatus fuerit, [Col. 0331B] salvus erit. Dicit Evangelium: Diliges Dominum Deum tuum ex toto corde tuo, et proximum tuum sicut te ipsum; hoc enim si credideris et feceris salvus eris. Dicit autem et alia multa, quae salutem pariant et vitam aeternam. Qui vero non crediderit condemnabitur. Quamvis enim homo baptizatus sit, et omnia peccata in baptismo sint ei remissa, condemnabitur tamen quoque ille, si non Evangelio credidit ejusque consiliis assensum praebuerit. Signa autem eos qui crediderint haec sequentur: In nomine meo daemonia ejicient, linguis loquentur novis, serpentes tollent, et si mortiferum quid biberint, non eis nocebit; super aegros manus imponent, et bene habebunt. Omnia enim haec in primitiva Ecclesia, non solum apostolos, sed et alios sanctos fecisse legimus. [Col. 0331C] Neque enim aliter ab idolorum cultura homines infideles converterent, nisi his tantis signis et miraculis evangelica praedicatio firmaretur. Praedicabant enim Christi discipuli, ut Apostolus ait, Christum Jesum crucifixum, »Judaeis quidem scandalum, gentibus autem stultitiam (I Cor. I, 23).« Sed, cum subito daemonia ejicerent, linguis loquerentur novis, serpentes solo verbo aut occiderent aut fugarent, venenum sine laesione biberent; et non [Col. 0332A] solum tactu, verum etiam sui corporis umbra aegros sanarent; mox in admirationem gentiles conversi clamabant; unus est quem apostoli praedicant, unus Dominus Jesus Christus qui talia operatur. Nobis autem signa et miracala jam nunc necessaria non sunt; quibus ea quae facta sunt solummodo legere et audire sufficit [(758) 1Kb] . Credimus enim Evangelio, credimus et Scripturis ista narrantibus. Nemo modo in Ecclesia dicit: Non tibi credo, nisi mortuos suscites, nisi caecos illumines, et nisi haec similia facias. Signa tamen quotidie in Ecclesia fiunt; quae si quis attendere velit, multo majora esse cognoscet quam illa quae tunc ab illis corporaliter fiebant. Quotidie enim sacerdotes populum baptizando et ad poenitentiam vocando, daemonia ejiciunt. Quotidie linguis [Col. 0332B] loquuntur novis, dum Scripturas exponentes, litterae vetustatem in spiritualis intelligentiae novitatem convertunt. Serpentes vero tollunt, quia concupiscentias malas, quia vitia et peccata suavi admonitione a peccatorum cordibus avertunt. Bibunt autem mortiferum, sed non eis nocet; quia paganorum et haereticorum libros legentes, et amara venenosa convicia sibi illata saepius audientes, surda aure transeunt et pro nihilo ducunt. Super aegros vero manus imponunt, et bene habent, quia animas infirmas suis orationibus sanant et Domino reconciliant. Eadem igitur signa etiam nunc sancti Domini faciunt, quae tunc Dominus eos facturos esse promisit. Et Dominus quidem Jesus, postquam locutus est eis, assumptus est in coelum, et sedet a dextris [Col. 0332C] Dei. Qualiter autem assumptus est, liber Actuum apostolorum ostendit, dicens: »Et cum haec dixisset, videntibus illis, elevatus est, et nubes suscepit eum ab oculis eorum. Illi autem profecti praedicaverunt ubique, Domino cooperante, et sermonem confirmante sequentibus signis (Act. I, 9).« Et tunc quidem adimpleta est prophetia quae ait: »In omnem terram exivit sonus eorum, et in fines orbis terrae verba eorum (Psal. XVIII, 5).«


EXPLICIT SECUNDUM MARCUM.




[Col. 0333]
S. BRUNONIS ASTENSIS EPISCOPI SIGNIENSIS COMMENTARIA IN LUCAM.
[Col. 0333]


[Pars Prima]

[Col. 0333A] 147 His ita expeditis, ad Lucam veniamus; et sicut jam diximus, ea tantummodo exponamus quae neque in Marco, neque in Matthaeo exposuimus [(759) 19Kb] . Quoniam quidem multi conati sunt ordinare narrationem, quae in nobis completae sunt rerum, sicut tradiderunt nobis qui ab initio ipsi viderunt, et ministri fuerunt sermonis, visum est et mihi assecuto a principio omnia [(760) 1Kb] diligenter ex ordine tibi scribere, optime Theophile, ut cognoscas eorum verborum, de quibus eruditus es, veritatem [(761) 2Kb] . Quae enim ratio est, ut B. Lucas ea scribere velit, quae [Col. 0334A] jam a multis aliis scripta commemorat nisi quia minus aliquid eos dixisse, et non bene veritatem tenuisse eos cognoverat? Multi enim praeter quatuor evangelistas scripserunt: quae omnia inter apocrypha numerantur. Nulla enim, nisi quatuor Evangelia, suscipit Ecclesia [(762) 1Kb] .

148 I. [CAP. I.] Fuit in diebus Herodis Regis Judaeae,sacerdos quidam nomine Zacharias, de vice Abia, et uxor illius de filiabus Aaron, et nomen ejus Elisabeth. Legitur enim David in viginti quatuor partes sacerdotum familias divisisse, eisque praecepisse, ut singulae [Col. 0335A] secundum vices suas in ministeriis sibi dispositis Domino deservirent [(763) 1Kb] . Ex his autem viginti quatuor viris, sibi pro tempore succedentes semper eligebantur qui principes sacerdotum dicebantur, quibus unus praeerat qui summus pontifex vocabatur. Invenitur autem ibi positus Abia in octava sorte, de cujus progenie ortus est Zacharias, qui nunc fungitur vice illius. Uxor quoque ejus de filiabus Aaron fuisse dicitur; ut eos bene et legaliter conjunctos esse sciamus. Praecipit enim lex ut unusquisque de tribu sua ducat uxorem (Num. XXXVI, 6, 7); et unaquaeque suae tribus viro conjungatur. Erant autem ambo justi ante Deum, incedentes in omnibus mandatis, et justificationibus Domini sine querela. In eo enim quod ante Deum justos eos fuisse dicit, ab [Col. 0335B] omni vitio hypocrisis eos defendit [(764) 1Kb] : illi enim non sunt justi ante Deum, qui omnia opera sua faciunt, ut videantur ab hominibus. Incedebant autem in omnibus mandatis et justificationibus Domini sine querela; quia sponte et sine murmuratione omnia legis mandata custodiebant. Id vero quod sponte et ex corde non fit, non vacat a querela. Dominus enim non quid agamus, sed quo animo aliquid agamus, attendit. Unde Apostolus non datorem, sed »hilarem datorem (II Cor. IX, 7)« Dominum diligere dicit [(765) 1Kb] . Et non erat illis filius, eo quod esset Elisabeth sterilis; et ambo processissent in diebus suis. Sterilis erat Elisabeth, ut non natura, sed virtute et miraculo pareret; quae si in juventute peperisset, non sterilis, sed fecunda putaretur. [Col. 0335C] Parit igitur in senectute; et, mirabile dictu, in illa aetate haec una sterilis fit fecunda in qua omnes fecundae steriles fiunt. Nascitur Joannes de senibus; de juvencula Christus; quoniam ille est finis veterum; [Col. 0336A] iste novorum principium. »Lex enim et prophetae usque ad Joannem [(766) 1Kb] .« Christus vero inquit: »Ecce enim nova facio omnia (Apoc. XXI, 5).« Factum est autem cum sacerdotio fungeretur Zacharias in ordine vicis suae ante Deum, secundum consuetudinem sacerdotii, sorte exiit, ut incensum poneret. Haec enim erat sacerdotii consuetudo ut sibi vicissim ex ordine succedentes, unusquisque pontificum (multi enim erant) suo tempore incensum poneret et sacrificia immolaret. Non est autem otiosum quod dicitur ante Deum. Ille enim sacerdotio fungitur ante Deum, ad cujus munera respicit Deus Unde scriptum est: »Respexit Dominus ad Abel, e ad munera ejus, ad Cain vero et ad munera ejus not respexit (Gen. IV, 4, 5).« Ingressus autem in templum [Col. 0336B] Domini, et omnis multitudo populi erat orans foris hora incensi. Haec autem solemnitas decima die mensis septimi agebatur, quando solus pontifex semel in anno non sine sanguine ingrediebatur in Sancta sanctorum, nullumque alium in templo esse licebat [(767) 2Kb] . Quod quid significet, Apostolus exponit in Epistola ad Hebraeos (Hebr IX, 6). Nos quoque in Levitico de hac solemnitate sufficienter diximus [(768) 1Kb] .

II. Apparuit autem illi angelus Domini, stans a dextris altaris incensi.149 Stabat angelus, et a dextris stabat, quoniam fortia et propitia nuntiabat [(769) 1Kb] . Et Zacharias turbatus est videns, et timor irruit super eum. Ait ad illum angelus: Ne timeas Zacharia, quoniam exaudita est deprecatio tua. Haec enim [Col. 0336C] angelorum consuetudo est; in qua etiam ab illis discernuntur, qui se transfigurant in angelum lucis; quod in suae locutionis principio eos quibus loquuntur, consolantur, et ne timeant adhortantur [(770) 1Kb] , [Col. 0337A] Quod autem ait: Quoniam exaudita est deprecatio tua, nemo putet Zachariam Dominum pro filio exorasse, praesertim cum de sua, suaeque uxoris aetate diffideret, et, angelo id ipsum admonente, non crederet. Quid igitur orabat, nisi id quod lex orare praecipiebat? Ait enim; »Erit hoc vobis legitimum sempiternum, ut oretis pro filiis Israel, et pro cunctis peccatis eorum semel in anno (Levit. XVI, 34).« Hoc est igitur quod orabat, hanc deprecationem angelus exauditam esse dicebat [(771) 1Kb] . Et Elisabeth, uxor tua, pariet tibi filium, et vocabis nomen ejus Joannem. Non enim sine causa angelus hoc ei nomen imposuit. Joannes enim Dei gratia [(772) 1Kb] interpretatur. Videamus igitur quomodo hoc nomen ei conveniat. Dicat ipse Dominus: »Prius, inquit, quam te formarem [Col. 0337B] in utero, novi te; et antequam exires de ventre, sanctificavi te, et prophetam in gentibus dedi te (Jerem. I, 5).« Magna enim Dei gratia ditatur, qui prius sanctificatur quam oriatur. Illud etiam quod Dominus ait: »Inter natos mulierum non surrexit major Joanne Baptista (Matth. XI, 11),« et caetera hujusmodi, quae ipse in ejus laudibus praedicat, quantam etiam gratiam Joannes habuerit, manifestant. Et erit gaudium tibi et exsultatio, et multi in nativitate ejus gaudebunt. Quis enim in illius et de illius nativitate non gaudeat, qui mundi gaudium nuntiare venerat? Quis non laetetur, audiens Zachariam tanto tempore mutum, et tandem in hujus nativitate prophetantem, et tantam totius populi laetitiam nuntiantem [(773) 1Kb] ? »Benedictus, [Col. 0337C] inquit, Dominus Deus Israel, quia visitavit, et fecit redemptionem plebis suae (Luc. I, 6, 8).« Lege hunc psalmum usque in finem, et totum gaudio et exsultatione plenum esse videbis. Sequitur: Erit [Col. 0338A] enim Magnus coram Domino, et vinum et siceram non bibet. Ea enim quae superius dicta sunt satis ostendunt quam magnus coram Domino Joannes fuerit. Vinum et siceram non bibit, quia sicut Nazaraeus, et Domino ab infantia consecratus, ab omni re se abstinuit, quae vel corpus, vel animam inebriare et mentem a suo statu evertere potest [(774) 1Kb] . Et Spiritu sancto replebitur adhuc ex utero matris suae. Nisi enim Spiritu sancto adhuc in matris utero plenus esset, nequaquam ad Virginis salutationem in gaudio exsultasset. Hoc enim Elisabeth testatur, dicens: »Unde hoc mihi, ut veniat mater Domini mei ad me? Ecce enim ut facta est vox salutationis tuae in auribus meis, exsultavit in gaudio infans in utero meo (Luc. I, 43).« Et multos filiorum Israel, [Col. 0338B] convertet ad Dominum Deum ipsorum. Et ipse praecedet ante illum in spiritu et virtute Eliae. Ipse, inquit, praecedet ante illum. Ante quem illum? Ante Dominum Deum ipsorum. Est igitur Christus Deus, et Dominus Judaeorum [(775) 1Kb] . Sed quomodo praecedet? In spiritu et virtutae Eliae. Unde et Dominus ait: »Si vultis scire, Joannes ipse est Elias [(776) 1Kb] .« Non tamen in persona; sed in spiritu et virtute. 150 Unde etiam dicitur, quia unus spiritus erat in utroque [(777) 1Kb] ? Ut convertat corda patrum in filios, et incredibiles [(778) 1Kb] ad prudentiam justorum, parare Domino plebem perfectam. Corda enim patrum in filios Joannes convertit; quia quod patriarchae et prophetae crediderunt, hoc eorum filios intelligere et credere fecit [(779) 1Kb] . Convertit autem et incredibiles ad prudentiam [Col. 0338C] justorum, quia infideles et incredulos per justorum viam incedere docuit. Hoc autem dum faceret, parabat Domino plebem perfectam. Et dixit Zacharias ad angelum: Unde hoc sciam? Ego enim [Col. 0339A] sum senex, et uxor mea processit in diebus suis. Et fortasse non recordabatur Zacharias, quod Abraham et Sara in senectute genuerunt. Nihil enim Domino impossibile est. Credenti quoque omnia possibilia sunt. Angelus promittit, et sacerdos signum quaerit, quasi plus signo quam angelo credere debuisset [(780) 1Kb] . Et respondens angelus dixit ei: Ego sum Gabriel, qui asto ante Deum, et missus sum loqui ad te, et haec tibi evangelizare. Cur ergo dubitas? Quare non credis? Neque ille qui me misit, neque ego tibi mentiri possum. Signum quaeris? Judaei etiam signa petunt. Dicis, unde hoc sciam? Dabitur tibi signum, quod posteaquam acceperis, te fortasse poenitebit, Hoc igitur erit tibi signum. Ecce eris tacens, et non poteris loqui usque in diem quo haec fiant. Pro eo [Col. 0339B] quod non credidisti verbis meis, quae complebuntur in tempore suo, quia, inquam, verbo credere noluisti, vel signo crede [(781) 1Kb] . Ecce eris tacens, donec ex te genita vox oriatur; et quia vocem generaturus es, non te poeniteat aliquanto tempore tacuisse. Ex te enim orietur ille qui dicat: »Ego vox clamantis in deserto (Matth. III, 3).« Et erat plebs exspectans Zachariam; et mirabantur quod tardaret in templo. Egressus autem non poterat loqui ad illos; et cognoverunt quod visionem vidisset in templo; et ipse erat innuens illis, et permansit mutus. Possumus autem per senem Zachariam, Vetus Testamentum, et per Joannem puerum, Novum intelligere. Eo enim tempore Vetus Testamentum vocem amisit [(782) 2Kb] , quo Novum ex Veteri fieri coepit, quia postquam novam [Col. 0339C] legem apostoli et doctores praedicare et exponere coeperunt, vetus legis intelligentia cessavit. Sed vocem quam amiserat tunc tandem recepit, quando Novo Testamento jam nato et ubique divulgato, ab eo didicit quod loqueretur. Loquitur enim Vetus Testamentum, sed jam non suo et proprio sensu. Et factum est, ut impleti sunt dies officii ejus, abiit in domum suam. Post hos autem dies concepit Elisabeth [Col. 0340A] uxor ejus; et occultabat se mensibus quinque dicens: Quia sic mihi fecit Dominus in diebus, quibus respexit auferre opprobrium meum inter homines. Dies enim officii ejus impleti sunt octavo Kalendas Octobris, si quidem a quinto decimo die mensi septimi [(783) 1Kb] erant feriae tabernaculorum septem diebus, atque post eos dies octavus erat celeberrimus. Unde factum est ut vicesima tertia die septimi mensis reverteretur in domum suam. Quomodo ergo verum est, quod veniente octavo Kalendas Aprilis de eadem Elisabeth ad Mariam virginem Angelus ait: »Et hic mensis est ei sextus (Luc. I, 36),« qui non sextus, sed septimus erat? Septimus quidem erat; sed si septem dies septimi mensis in fine Martii mensis ponamus, sex menses, et non amplius [Col. 0340B] inveniemus. Septem enim adhuc hujus mensis dies restabant, quando haec ad Mariam angelus loquebatur. 151 Pro quibus si illi alii septem ponantur, sex mensium, et non amplius, numerus adimpletur. In mense autem sexto.

III. Missus est angelus Gabriel a Deo in civitatem Galilaeae, cui nomen Nazareth, ad virginem desponsatam viro, cui nomen Joseph, de domo David, et nomen virginis Maria [(784) 1Kb] Missus est, inquit, angelus Gabriel [(785) 1Kb] , qui Dei Fortitudo interpretatur, ut Dei virtutem, et Dei sapientiam carnem suscipere nuntiaret. Sed ubi missus est? In Nazareth civitatem Galilaeae. Ad quam? Ad virginem desponsatam viro, cui nomen erat Joseph, de domo David, de familia regali, de stirpe nobili, et prae caeteris religiosa. [Col. 0340C] Ubi enim castitatis, et munditiae mater, nisi in Nazareth habitare debuerat, quae flos, vel munditia interpretatur [(786) 1Kb] ? Et nomen virginis Maria. Dicitur enim Maria stella maris, hujus utique maris, de quo scriptum est, »Hoc mare magnum, et spatiosum, illic reptilia, quorum non est numerus (Psal. CIII, 25).« Plures stellas habet coelum; mare unam, quae prae illis omnibus clarior, et melior est. [Col. 0341A] De hac enim una ortus est justitiae sol, cujus fulgore omnia illustrantur. Quem qui sequitur, »non ambulat in tenebris, sed habebit lumen vitae (Joan. VIII, 7).« Cujus igitur fulgoris illam stellam esse putamus, quae hunc tantum, talemque solem peperit mundo? Et ingressus angelus ad eam dixit: Ave, gratia plena, Dominus tecum, benedicta tu in mulieribus. Non enim in plateis erat, non in publico morabatur. Intus erat, in penetralibus sola sedebat, nec tamen sola, tanto virtutum exercitu circumsepta [(787) 1Kb] . Ave, inquit angelus, gratia plena: Dominus tecum; benedicta tu in mulieribus. Non fuit sufficiens ave dixisse, addidit Dominus tecum, et deinde eam benedixit, quasi tribus vicibus sub una voce eam salutans. Qua in re diligens obsequium, [Col. 0341B] charitatis affectus, et reverentia declarantur. Sed quis unquam tantam gratiam habuit, quantam virgo Maria? Aliis enim ad mensuram gratiae dantur; haec autem gratia plena dicitur. Considera modo quantae ante eam, quantae post eam mulieres et virgines fuerunt. Haec tamen sola mater Domini fieri meruit [(788) 1Kb] . Magna enim et ineffabilis gratia est, ut una ex tantis millibus eligatur. Quae cum gratia plena sit, prius etiam quam concipiat, post conceptionem, quanta Dei abundet gratia, quis cogitare possit? Haec autem sola inter omnes mulieres benedicitur, quae adhuc sub antiqua praevaricationis maledictione tenebantur, ex quo primae mulieri a Domino dictum fuerat: »Multiplicabo aerumnas tuas, et in dolore paries filios (Gen., III, 16).« Hac enim lege non [Col. 0341C] tenetur virgo Maria, quae virgo concepit, virgo peperit, et sine dolore pariens virginitatis gloriam non amisit. Merito ergo in mulieribus benedicitur, per quam mulieribus benedictio datur et mundus a maledictione liberatur. Quae cum audisset, turbata est in sermone ejus, et cogitabat qualis esset ista salutatio. Turbata est, inquit, non in vultu ejus, sed in sermone ejus [(789) 1Kb] . Non enim angelum, sed verba angeli attendebat, et quid illa tam officiosa salutatio sibi praetenderet, cogitabat. Hoc autem angelus sentiens ait: Ne timeas, Maria; invenisti enim gratiam apud Deum. Sed vis audire quam gratiam? Ecce concipies in utero, et paries filium, et vocabis [Col. 0342A] nomen ejus Jesum. Haec est causa illius salutationis. Hoc missus sum nuntiare tibi. Abscedat timor, cesset cogitatio, esto secura, nulla sollicitudine movearis. Haec enim verba non sunt timoris, sed gaudii. Paries enim filium, non utique alium, nisi omnium rerum Creatorem et Dominum. Creator tuus erit filius tuus, qui perfecte nascetur ex te. Et vocabis nomen ejus Jesum. Hoc enim nomen quicunque invocaverit, salvus erit. In hoc nomine omne genuflectetur coelestium, terrestrium et infernorum. De hoc ipse Dominus ait: »Quidquid petieritis Patrem in nomine meo, dabit vobis (Joan. XVI, 23).« Hoc igitur in omnibus orationibus uti debemus. In hoc nomine ille non petit, qui contra Dei dispositionem, et contra suam, vel aliorum salutem petit [(790) 1Kb] . [Col. 0342B] Imo vero qui taliter petit, contra hoc nomen petere, non dubium est. Sequitur: Hic erit magnus, et filius Altissimi vocabitur. Ipse 152 enim, qui secundum se semper magnus est, tunc apud homines magnus factus est, quando ab hominibus cognitus est. Quem Petrus apostolus in persona totius Ecclesiae Altissimi Filium vocavit dicens: »Tu es Christus Filius Dei vivi (Matth. XVI, 17).« Et dabit illi Dominus Deus sedem David Patris ejus, et regnabit in domo Jacob in aeternum, et regni ejus non erit finis. Recipit enim Dominus a Domino sedem David, secundum hoc quod filius est David. Regnat autem non solum in domo David, id est, in tribu Juda, verum etiam in domo Jacob, id est, in toto populo Israel. Per quod intelligitur quod in ejus [Col. 0342C] regni exercitu omnes illi connumerantur, quicunque David et Jacob fidem et justitiam imitantur [(791) 1Kb] . Hoc enim regnum etiam nunc est; hoc imperium non deficiet, quia regnabit Dominus in aeternum, et in saeculum saeculi. Dixit autem Maria ad angelum: Quomodo fiet istud, quoniam virum non cognosco? Non dubitat fieri quod angelus fieri promittit. Interrogat tantum quomodo fiat [(792) 1Kb] . Quoniam, quamvis virginem aliquando parituram audierat, quomodo tamen pareret non audierat. Dicit enim Isaias; Ecce virgo concipiet, et pariet filium (Isa. VII, 14); quomodo tamen pariat non dicit. Quia igitur virgo est, et virum non cognoscit, quomodo [Col. 0343A] pariat, et virgo maneat, interrogat, quod nulli adhuc revelatum erat. Et respondens angelus dixit ei: Spiritus sanctus superveniet in te, et virtus Altissimi obumbrabit tibi. Hic est modus pariendi. Ita concipies, ita paries. Jam nihil est quod te ulterius interrogare oporteat. Spiritus enim sanctus qui superveniet in te, et virtus Altissimi quae obumbrabit tibi et amplexabitur te, totamque intus et extra muniet te, faciet in te quod voluerit, et quomodo voluerit. Quod autem ait: Spiritus sanctus superveniet in te, hoc exposuit dicens, et virtus Altissimi obumbrabit tibi. Haec enim virtus communis est totius Trinitatis [(793) 1Kb] . Tota enim Trinitas unus Deus, et ipse Altissimus. Natus est igitur Christus de Spiritu sancto, et Maria virgine, id est, de virtute [Col. 0343B] Spiritus sancti, quae una communis est et Patris, et Filii, et Spiritus sancti. Nam et ipse Spiritus et Patris, et Filii Spiritus est. Filius autem, solius Patris Filius, et Pater solius Filii Pater est. Haec itaque virtus superveniens obumbravit Mariam, ex duabus naturis Christum Dominum operata. »Sicut enim anima rationalis, et caro unus est homo, ita Deus et homo, unus est Christus [(794) 1Kb] .« Quantum igitur humanitatem spectat, non solum a Patre, et a Spiritu sancto, verum etiam a se ipso, et factus, et creatus est Filius. Quantum vero ad divinitatem, nec factus, nec creatus, sed a Patre solummodo genitus. Et ecce Elisabeth cognata tua, et ipsa concepit filium in senectute sua. Non solum, inquit, in te suae virtutis miracula his temporibus operabitur Deus, [Col. 0343C] verum etiam in Elisabeth cognata tua, quam tu ipsa et vetulam esse, et sterilem ab infantia fuisse, optime nosti. Et hic mensis sextus est illi, quae vocatur sterilis, ut sciat omnis mundus, quia non erit impossibile apud Deum omne verbum. Quid adhuc Judaei increduli dicent? Negant virginem peperisse, neque Evangelio credere volunt. Elisabeth tamen jam anum et sterilem peperisse negare non possunt. Utrumque mirabile est; utrumque contra naturam factum est. Neutrum fieri posset, nisi mutasset naturam, cui nihil impossibile est. Multa enim contra naturam fecit Deus, quae negare non audet Judaeus, virgam in serpentem, serpentem in virgam mutavit [Col. 0344A] (Exod. VII, 10); aquas in sanguinem, et sanguinem in aquas convertit (ibid., 20); mare aperitur (Exod. XIV, 21); manna pluit (Exod. XVI, 15); asina loquitur (Num. XXII, 28); petra fundit aquas (Exod. XVII, 6); et Jordanis convertitur retrorsum (Jos. III; Psal. CXIII, 3). Sed quid dicam de virga Aaron, quae cum sicca esset, sub una nocte et frondes, et flores et fructus germinavit (Num. XVII, 8)? Virga sicca nuces dare potuit, et virgo parere non potuit? Utique Deus operatur quidquid vult, et in matre tantummodo amisit potestatem? Dixit autem Maria: Ecce ancilla Domini, fiat mihi secundum verbum tuum. Auditis rationibus acquievit, et acquiescendo concepit [(795) 1Kb] . Ancilla, 153 inquit, Domini sum, non meae, sed illius sum potestatis; fiat mihi secundum [Col. 0344B] verbum tuum. Et discessit angelus ab ea [(796) 1Kb] .

IV. Exsurgens autem Maria in diebus illis, abiit in montana cum festinatione in civitatem Judaeae;et intravit in domum Zachariae; et salutavit Elisabeth [(797) 1Kb] . Virgo Dei plena ad montana conscendit, superiora petit [(798) 1Kb] ; jam non in terris, sed in coelis mente habitat, et Spiritu conversatur. Festinat, properat, nihil negligenter agit, domum religiosam ingreditur, justam copulam, et sine querela incedentem videre desiderat, suaeque humilitatis, et mansuetudinis signa manifestat. Maria ad Elisabeth, Christus ad Joannem, domina ad ancillam, ad servum Dominus venire non dedignatur. Hoc enim quid aliud est, quam humilitatis exemplum? Et factum est, ut audivit salutationem Mariae Elisabeth, [Col. 0344C] exsultavit infans in utero ejus. Dic, infans, dic, prophetarum omnium maxime, qui digne satis non propheta, sed plusquam propheta vocaberis, unde tibi haec exsultatio? Nondum natus es, et jam prophetas, matrem Domini in voce agnoscis, quam quia resalutare non potes, exsultando agis quod potes. Quam laetus ei occurreres, si jam natus eam videres, cujus voce audita exsultando obviam exire conaris! Et repleta est Spiritu sancto Elisabeth, et exclamavit voce magna, et dixit: Benedicta tu inter mulieres, et benedictus fructus ventris tui. Prius filius, deinde mater per filium repletur Spiritu sancto [(799) 1Kb] . Filius intus latens docet, quid mater exterius agere [Col. 0345A] debeat. Quasi enim magna vi Elisabeth interius commota, non solum Virginem resalutavit, verum etiam voce magna clamavit dicens: Benedicta tu inter mulieres. Id ipsum enim et angelus ait. Ab omnibus benedicitur, quae omni benedictione digna habetur. Et benedictus fructus ventris tui. Benedicta arbor, benedictus et arboris fructus. Benedicta virga de radice Jesse, benedictus et fios, qui de tali radice [(800) 1Kb] ascendit. Benedicta talis mater, benedictus et talis filius. Et unde hoc mihi, ut veniat mater Domini mei ad me? Neque sanctitas, neque religio, neque nobilitas aliqua hoc mihi praestitit, ut tanto honore, tantaque beatitudine digna fierem. Ego potius debui ire ad te; sed tua, tuique filii humilitas te coegit venire ad me. Ecce enim, ut facta est vox salutationis [Col. 0345B] tuae in auribus meis, exsultavit, in gaudio infans in utero meo. In adventu, inquit, tuo non ego solum, sed et filius meus gratulatur, in tua salutatione laetatur, et quod voce non potest, gaudio facit. Et beata, quae credidisti, quoniam perficientur ea quae dicta sunt tibi a Domino. Quae sunt enim, quae dicta sunt ei a Domino, nisi illa, quae superius angelus ait: Ecce concipies, et paries filium, et vocabis nomen ejus Jesum? Et paulo post: Spiritus sanctus superveniet in te, et virtus Altissimi obumbrabit tibi. Et ait Maria: Magnificat anima mea Dominum. Anima, inquit, mea, mens mea, virtus mea, omnisque intelligentia, et conscientia mea magnificat Dominum, laudat, benedicit et praedicat. Magnificat autem et ille Dominum, [Col. 0345C] in cujus bonitate magnificatur, et laudatur Dominus [(801) 2Kb] . Sic enim in discipulis magistri, sic in operibus suis singuli artifices laudantur, et magnificantur. Et exsultavit spiritus meus in Deo salutari meo. Modo, inquit, anima mea Deum magnificat. Modo ejus magnificentiam, de qua scriptum est, »Exaltata est magnificentia tua super coelos, Deus (Psal. VIII, 2),« cunctis gentibus manifestat; in quo semper exsultavit, in quo semper delectata est, quem semper dilexit, cui totis visceribus adhaesit et cujus servituti se per omnia subjugavit. Et hoc merito: Quia respexit humilitatem ancillae suae. Respexit, et non despexit [(802) 1Kb] . 154 Ad quem enim respicit Deus, nisi super humilem, et quietum, et trementem sermones ejus? Ecce enim ex hoc beatam [Col. 0346A] me dicent omnes generationes. Vera est prophetia, quam Veritatis mater de se ipsa prophetavit. Nulla enim ex eo tempore generatio fuit, quae ejus beatitudinem non praedicaverit. Semper enim ejus beatitudinem Ecclesia concinit, in qua simul omnes generationes continentur. Quia fecit mihi magna qui potens est. Imo, qui omnipotens est. Vere utique magna, et tam magna, quam magna nulli unquam alii vel fecit, vel facturus est. Ex ea carnem suscepit, et coeli terraeque Dominam et reginam eam constituit. Magna enim sunt haec. Et sanctum nomen ejus. Et ipse quidem potens est, et nomem ejus sanctum est, quod nulli in vanum suscipere licet; in quo baptizamur, et consignamur, sanctificamur et Christiani vocamur. Et misericordia ejus a progenie [Col. 0346B] in progenies timentibus eum. Ejus enim misericordia non in una progenie est. Non enim Judaeorum Deus tantum, sed a progenie in progenies dilatatur, et crescit, cunctis subveniens timentibus eum. Fecit potentiam in brachio suo [(803) 1Kb] . Praeterito pro futuro utitur. Fecit enim Dominus potentiam in brachio suo, id est, in virtute et fortitudine sua, quia diabolum vicit, infernum exspoliavit, et sanctorum animas secum ad coelestia vexit. Dispersit superbos mente cordis sui. Mente namque cordis sui, id est, secundum voluntatem suam, superbos Judaeos ubique terrarum Dominus dispersit, et cunctis nationibus subjugavit Unde Psalmista; »Disperge, inquit, illos in virtute tua, et destrue eos, protector noster, Domine (Psal. LVIII, 12).« De quibus adhuc subditur: Deposuit [Col. 0346C] potentes de sede, et exaltavit humiles [(804) 1Kb] : in gloriam scilicet Judaeis promissam gentiles exaltans. Hoc enim Dominus semper agit: »Omnis enim, qui se exaltat, humiliabitur; et qui se humiliat, exaltabitur (Luc. XVIII, 14).«---Esurientes implevit bonis, et divites dimisit inanes. Esurientes erant gentiles, qui coelestium mandatorum dulcedinem non gustaverant: divites, Judaei, qui legis et prophetarum divitiis abundabant. Illos autem spiritualibus bonis implevit; hos vero inanes et spiritualis intelligentiae vacuos abire permisit. Huc autem et illa conveniunt, quae alibi Dominus ait: »Beati, qui esuriunt, et sitiunt justitiam; quoniam ipsi saturabuntur (Matth. V, 6).« Et: »Vae vobis divitibus, [Col. 0347A] qui habetis consolationem vestram (Luc. VI, 24).« ---Suscepit Israel puerum suum recordatus misericordiae suae. Sicut locutus est ad patres nostros, Abraham, et semini ejus in saecula. Hoc est enim, quod in Psalmis dicitur. »Memor fuit in saeculum testamenti sui, verbi, quod mandavit in mille generationes, quod disposuit ad Abraham et juramenti sui ad Isaac (Psal. CIV, 8).« Recordatus enim misericordiae suae, sicut ad patres nostros, id est, Abraham et semini ejus locutus fuerat. Suscepit Israel, puerum suum. Suscepit enim, reconciliavit, tenuit et in patribus promissam haereditatem introduxit. Puerum utique Israel [(805) 1Kb] , non autem senem Israel, id est, non Veteris sed Novi Testamenti sectatores. Mansit autem Maria cum illa quasi mensibus tribus, [Col. 0347B] et reversa est in domum suam. Decebat enim ut simul manerent, quatenus in illo parvo temporis spatio Elisabeth a Maria, et Joannes a Christo doceretur [(806) 2Kb] . Libet nunc intueri quantas tunc Zacharias, quantas Elisabeth lacrymas fuderit, quando virgo Maria inde, quando mundi gaudium, et stella maris in domum suam reversa est. Joannes quoque, quamvis adhuc in matris utero clausus [(807) 1Kb] , in ejus dicessus non parum doluit, qui in illius adventu tanto gaudio exsultavit [(808) 1Kb] .

V. Elisabeth autem impletum est tempus pariendi, et peperit filium [(809) 1Kb] .Nascitur hodie Joannes Baptista major prophetis, minor angelis, imo minor eo, qui minoratus paulo minus ab angelis. Unde ipse Dominus [Col. 0347C] ait: »Inter natos mulierum non surrexit major Joanne Baptista; 155 qui autem minor est in regno coelorum, major est illo (Matth. XI, 11).« Hoc autem Apostolus exposuit dicens: »Eum autem, qui modico quam [Col. 0348A] angeli minoratus est, videmus Jesum propter passionem mortis, gloria et honore coronatum (Hebr. II, 9).« Hoc igitur solo minor est Joannes, quo nemo alius major surrexit natus de muliere. Unde ipse quoque Joannes ait: »Me oportet minui, illum autem crescere. Qui post me venit, ante me factus est, cujus non sum dignus corrigiam calceamenti solvere (Joan. III, 30).« Minuitur enim Joannes capite truncatus: crescit vero Jesus in crucem exaltatus. Et audierunt vicini, et cognati ejus, quia magnificavit Dominus misericordiam suam cum illa, et congratulabantur ei. Erant enim steriles in opprobrium in Israel, quamvis hoc aliud significaret. Corporis namque sterilitas non est peccatum. Mente vero steriles apud Deum in opprobrium sunt. Quantum [Col. 0348B] igitur ad litteram, magnam ei Dominus misericordiam fecit, qui tanto pignore illam fecundavit. Unde et ipsa superius ait: »Sic mihi fecit Deus in diebus, quibus respexit auferre opprobrium meum inter homines (Luc. I, 25).« Et factum est in die octavo venerunt circumcidere puerum, et vocabant eum nomine patris sui Zachariam. Hac circumcisione neque Christus, neque Joannes indigebat; circumcisi tamen sunt, ne scandalo fierent, et ut legem adimplerent [(810) 1Kb] . Lex enim, et prophetae usque ad Joannem. De circumcisione multa ad Romanos Apostolus scribit, et non carnis, sed spiritus circumcisionem laudat [(811) 1Kb] . Spiritualis namque circumcisio non in uno, sed in omnibus membris fieri [Col. 0348C] debet; ut neque manus operentur malum, neque oculi videant vanitatem, neque pedes ad fundendum sanguinem currant, neque aures detractionibus pateant. Sic omnia membra circumciduntur. Tali [Col. 0349A] circumcisione omnia vitia et peccata tolluntur. Unde et octava die merito fiebat, in qua et ultima resurrectio fiet [(812) 1Kb] , quando membris omnibus circumcisis, id est vitiis et peccatis abscissis, totusque ex integro innovatus, omnique superfluitate mundatus homo ad immortalitatem resurget. Et respondens mater ejus dixit: Nequaquam; sed vocabitur Joannes. Nequaquam, inquit, Zacharias vocabitur, quamvis et hoc nomen dignum sit veneratione. Sed vocabitur Joannes, quod Dei gratia interpretatur; quia nullus inter natos mulierum familiarius illo Dei gratiam possidebit. Et dicebant ad illam: Quia nemo est in cognatione tua, qui vocetur hoc nomine. Hoc enim nomen angelus imposuit, non cognatio dedit. Sed unde Elisabeth hoc nomen scire potuit? [Col. 0349B] Zachariae namque non Elisabeth dictum fuerat: Et vocabis nomen ejus Joannem. Qua in re credendum est, quamvis id scriptum non est, de angelica revelatione, vel alia qualibet divinitus facta inspiratione, eam hoc nomen didicisse [(813) 1Kb] . Innuebat autem patri ejus, quem vellet vocari eum. Qui quoniam voce hoc eis indicare non poterat, postulans pugillarem scripsit dicens: Joannes est nomen ejus. Et mirati sunt universi. Mirati enim sunt, cur utrique parenti hoc nomen puero imponere placuit. Quia cum nemo in illorum cognatione sic vocaretur, Dei nutu id fieri intellexerunt. Apertum est autem illico os ejus, et lingua ejus, et loquebatur benedicens Deum. Sic enim angelus promiserat: »Pro eo, quod non credidisti verbis meis, quae implebuntur [Col. 0349C] in tempore suo, eris tacens; et non poteris loqui in diem quo haec fiant (Luc. I, 20).« Loquente autem Zacharia, factus est timor super omnes vicinos eorum; et super omnia montana Judaeae divulgabantur omnia verba haec. Et posuerunt omnes, qui audierant in corde suo, dicentes: Quid putas puer iste erit? qui contra naturam natus est, in cujus nativitate os diu clausum aperitur, mutus loquitur, et tam miracula fiunt? Etenim manus Domini erat cum illo. Ipsa igitur haec omnia operabatur in illo. Et Zacharias pater ejus impletus est Spiritu sancto, et prophetavit dicens: Benedictus Dominus Deus Israel, quia visitavit, et fecit redemptionem plebis suae. Visitavit [Col. 0350A] per praeconem, 156 visitavit per filium [(814) 1Kb] , praedicavit per utrumque, fecit per alterum. Uterque ad baptismum populos vocavit. Sed alter solummodo plebem redemit et in Spiritu sancto baptizavit. Unde et eidem Joanni dicitur: »Super quem videris Spiritum descendentem, et manentem super eum, hic est, qui baptizat in Spiritu sancto (Joan. I, 33).« Et erexit cornu salutis nobis in domo David pueri sui [(815) 1Kb] . Domus David Ecclesia est, populusque fidelis et bellicosus, cui nulli adversarii resistere possunt. In hac autem cornu salutis Dominus erexit, Joannem videlicet, qui Christum praedicando praecessit. De hoc enim cornu salutis ipse David loquitur dicens: »Illuc producam cornu David, paravi lucernam Christo meo [(816) 1Kb] (Psal. [Col. 0350B] CXXXI, 17).« Joannes igitur et cornu est, et lucerna. Cornu clamando; lucerna illuminando. Ipse est enim vox clamantis in deserto; ipse lucerna ardens et lucens. Sicut locutus est per os sanctorum, qui a saeculo sunt, prophetarum ejus. Sicut, inquit, per prophetas praenuntiatum audivimus, ita modo in hoc puero fieri videmus. Quem nobis Dominus mandavit ut faceret nobis salutem atque vindictam ex inimicis nostris, et liberaret de manu omnium qui nos oderunt. Hoc est enim, quod superius dixit: »Quia convertet corda patrum in filios, et incredibiles ad prudentiam justorum, parare Domini plebem perfectam (Luc. I, 17).«---Ad faciendam misericordiam cum patribus nostris, et memorari testamenti [Col. 0350C] sui sancti. Ad hoc, inquit, hoc nostrae salutis cornu Dominus erexit, ut cum patribus nostris misericordiam faceret, et testamenti sui non immemor, jusjurandum adimpleret in nobis, quod juravit ad Abraham patrem nostrum, daturum se nobis. In eo igitur, quod in nobis testamentum complevit, cum patribus nostris misericordiam fecit. Hoc enim Dominus Abrahae juraverat, dicens: »Semini tuo dabo terram hanc (Gen. XV, 18).« Per quam terram viventium significabat; quam non carnalibus, sed spiritualibus ejus filiis daturus erat. Ut sine timore de manu inimicorum nostrorum liberati, serviamus illi. Ideo, inquit, ex inimicis nostris nobis Dominus salutem dedit, ut sine timore de manu [Col. 0351A] inimicorum nostrorum liberati, per quos vitia, et malignos spiritus intelligimus, non illis serviamus, sed illi. Sed quomodo serviamus? In sanctitate, et justitia coram ipso. Aliter enim servitia nostra Deus non respicit, neque sunt coram ipso, nisi in sanctitate et justitia serviamus illi. Hoc autem non ad tempus, sed omnibus diebus nostris. »Qui enim perseveraverit usque in finem, hic salvus erit (Matth. X, 22).«---Et tu, puer, propheta Altissimi vocaberis, praeibis enim ante faciem Domini parare vias ejus. Non solum enim propheta, verum etiam plusquam propheta vocatur Joannes, et hoc quidem, non a quolibet, sed ab ipsa veritate. Quod autem ante faciem Christi Domini Joannes praecesserit, parare vias ejus, ipse Dominus per prophetam loquitur [Col. 0351B] dicens: »Ecce mitto angelum meum ante faciem tuam, qui praeparabit viam tuam ante te [(817) 1Kb] .« Unde enim ipse Joannes ait: »Ego vox clamantis in deserto, parate viam Domini, rectas facite semitas ejus (Joan. I, 23).« Praeivit igitur ante faciem Domini. Sed cur? Ad dandam scientiam salutis plebi ejus in remissionem peccatorum eorum. Et hoc quidem faciebat, cum diceret: »Poenitentiam agite, appropinquavit enim regnum coelorum (Matth. IV, 17).« Haec autem bona data sunt nobis per viscera misericordiae Dei nostri, qui proprio Filio non pepercit, sed pro nobis omnibus tradidit illum. Quibus misericordiae, charitatisque visceribus ipse Dei Filius visitavit nos oriens ex alto. Illuminare his, qui in tenebris, et umbra mortis sedent, secundum illud: [Col. 0351C] »Populus, qui sedebat in tenebris, vidit lucem magnam:« ambulantibus »in regione umbrae mortis lux orta est eis [(818) 1Kb] (Isa. IX, 2).«---Ad dirigendos pedes nostros in viam pacis. Illi enim pedes in viam pacis diriguntur, qui non ad bellum, sed ad pacem currunt. De quibus dicitur [(819) 1Kb] : »Beati pedes evangelizantium pacem, evangelizantium bona [(820) 1Kb] .«

VI. [CAP. II.] Factum est autem in diebus illis, exiit edictum a Caesare Augusto, ut describeretur universus orbis.Haec descriptio prima facta est a praeside Syriae Cyrino. Quod enim mundus universus describitur, et sub unius potestatis tributum redigitur, magnae pacis indicium est. Si enim adhuc mundus repugnaret, et contra Romanum imperium dimicaret, nequaquam ejus edicto describi, vel sub [Col. 0351D] tributum redigi potuisset. De hac enim 157 pace propheta praedixerat: »Et conflabunt gladios suos in vomeres, et lanceas suas in falces: non levabit gens contra gentem gladium, nec exercebuntur [Col. 0352A] ultra ad praelium (Isai. II, 4).« Et Psalmista: »Orietur in diebus ejus justitia, et abundantia pacis (Psal. LXXI, 7).« Quia enim princeps pacis oriebatur, pacem ubique fieri oportebat [(821) 1Kb] . Et ibant omnes, ut profiterentur singuli in suam civitatem. Ascendit autem et Joseph a Galilaea de civitate Nazareth in Judaeam civitatem David, quae vocatur Bethlehem, eo quod esset de domo, et familia David, ut profiteretur cum Maria desponsata sibi uxore praegnante. His enim verbis apte monstratur, quod haec descriptio secundum familias facta fuerat. Unde et ad proprias civitates, atque familias ubicunque essent, singulos redire oportebat; quatenus communicato consilio, omnes simul tributum dare promitterent, et facta descriptione secundum unamquamque [Col. 0352B] familiam, totius tributi summam colligerent [(822) 1Kb] . Venit itaque et Joseph cum Maria desponsata sibi uxore praegnante in Bethlehem civitatem David, ubi eorum familia habitabat, ut et ipse, sicut caeteri, eamdem faceret professionem. Factum est autem, dum essent ibi, impleti sunt dies, ut pareret, et peperit Filium suum primogenitum. Ibi enim Christum nasci oportebat, quia sic per prophetam nuntiatum fuerat: »Et tu, Bethlehem terra Juda, non eris minima in principibus Juda; ex te enim exiet dux, qui regat populum meum Israel [(823) 1Kb] .« Primogenitus autem secundum legem filius dicitur, qui primus de matris utero procedit, sive alii filii sequantur, sive non sequantur. Cum enim lex statim post unum mensem omne primogenitum Domino [Col. 0352C] offerre praecipiat, quis non intelligat, sine alicujus relatione primogenita dici, cum nihil adhuc gentium sit, cui hoc primogenitum referri possit? Quid enim si mater illico mortua fuerit, vel si ulterius filium non genuerit? Nunquid idcirco primogenitus ille non erit, qui ex ea jam natus, et post unum mensem Deo oblatus, ab ipsa lege primogenitus est vocatus? Igitur aut lex mentitur, aut primogenitus aliquando sine relatione dicitur. Peperit itaque beatissima Virgo; concipiens virgo, pariens virgo, et in aeternum permanens virgo. Clausa ante partum, clausa in partu, et clausa post partum. Peperit, inquit, filium suum primogenitum, et pannis eum involvit, et reclinavit eum in praesepio, quia non erat eis locus in diversorio. O pietas immensa! [Col. 0352D] o humilitas ineffabilis! o sacramentum inenarrabile! Deus homo fit, aeternus, temporalis, immensus, immortalis, passibilis, parvis pannis involvitur, qui coeli ambitu prae magnitudine non continetur [(824) 1Kb] . [Col. 0353A] Quis audivit unquam tale? Quis vidit huic simile? Reclinatur in praesepio, et panis vivus qui de coelo descendit, non hominibus, sed pecoribus anteponitur, id est non Judaeis, sed gentibus [(825) 1Kb] manifestatur. Tunc »cognovit bos possessorem suum, et asinus praesepe Domini sui [(826) 1Kb] .« Sed quid dicam, quod coeli terraeque Creator, quod Rex regum et Dominus dominantium non habuit locum in diversorio? Sic enim Apostolus ait: »Quia cum omnium dives esset, pro nobis pauper factus est [(827) 1Kb] .«--- Et pastores erant in regione eadem, vigilantes, et custodientes vigilias noctis super gregem suum. Et ecce angelus Domini stetit juxta illos, et claritas Dei circumfulsit eos, et timuerunt timore magno. Et dixit illis angelus: Nolite timere. Ecce enim evangelizo [Col. 0353B] vobis gaudium magnum, quod erit omni populo, quia natus est vobis hodie Salvator, qui est Christus Dominus, in civitate David. Quantum enim ad litteram, ea causa esse videtur, ut prius pastoribus haec verba angelus nuntiaret, ne quasi incauti stabulum intrarent, et praesepe adire tentarent, in quo puer positus erat. Spiritualiter autem, stabulum Ecclesia, praesepe Scriptura divina, pastores vero episcopi et doctores [(828) 1Kb] intelliguntur. Stabulum enim 158 vocatur Ecclesia, ad quam Dei animalia undique confluunt, ibique stant, et morantur in ea. Unde scriptum est: »Animalia tua, Domine, inhabitabunt in ea (Psal. LXVII, 11).« Haec autem animalia, quasi in praesepio, in divina Scriptura cibis spiritualibus nutriuntur. Ibi positum inveniunt Christum, ibique [Col. 0353C] comedunt panem vivum. Beati, qui hujus praesepis cibis aluntur, et deliciis ibi positis reficiuntur. Vos autem, Ecclesiae pastores, vos episcopi et sacerdotes, audite et intelligite. Vobis angelus loquitur. Vobis hoc magnum gaudium evangelizat; quia vobis datum est nosse mysterium regni Dei [(829) 1Kb] . Vobis datum est audire et intelligere secreta coeli. Nuntiate ergo quod audistis, praedicate quod vidistis, nolite celare quod cognovistis. Toties enim Christus in stabulo oritur, toties ut parvulus in praesepio ponitur, quoties haec in Ecclesia praedicatis, quoties virginis partum et Christi nativitatem aliis nuntiatis. Inde enim hodierna festivitas nativitas Domini vocatur: non quod Dominus hodie nascitur, non [Col. 0354A] quod nunc de virgine oriatur, sed quia ejus nativitatis memoria hodie innovatur, et in illius commemoratione celebratur, et praedicatur. Et hoc vobis signum: invenietis infantem pannis involutum, et positum in praesepio. Utinam hoc signum Judaei susciperent, et Christum nobiscum in praesepio quaererent! [(830) 1Kb] Quamvis enim pannis sit involutus et sub velamine litterae jaceat occultus, invenirent tamen, si eum quaesissent, et intelligerent, si credidissent. Quicunque igitur es qui vis videre Jesum, accede ad hoc praesepe, scrutare Scripturas, remove pannos, pelle litteram: »Littera enim occidit, spiritus autem vivificat (II Cor. III, 6),« et tunc videbis, quod videre non poteras. Sic enim Ecclesiae pastores eum quaerunt, et quaerentes inveniunt, et invenientes [Col. 0354B] venerantur et credunt. Et subito facta est cum angelo multitudo militiae coelestis laudantium Dominum, et dicentium: Gloria in excelsis Deo, et in terra pax hominibus bonae voluntatis.

VII. Et factum est, ut discesserunt ab eis angeli in coelum, pastores loquebantur ad invicem: Transeamus usque Bethlehem, et videamus hoc Verbum, quod factum est, quod Dominus ostendit nobis.Pastores, inquit, loquebantur ad invicem, et de his, quae audierant, et viderant, inter se tractantes dicebant: Mira sunt quae audivimus, stupenda quae vidimus: coelis gloria, pax terris promittitur. Salvator hodie natus est nobis, rex novus hodie datus est nobis, qui est Christus Dominus in civitate David. Quid igitur facimus? Cur moramur? Transeamus [Col. 0354C] usque Bethlehem: ipsa enim est civitas David, et videamus hoc Verbum et credamus, quia in principio erat Verbum, et Verbum erat apud Deum, et Deus erat Verbum. Quod factum est. Quantum enim ad se, neque factum, neque creatum est. Factum tamen quodammodo est, quia Verbum caro factum est. Quod Dominus ostendit nobis. Videamus corporaliter, quod Dominus ostendit nobis spiritualiter, et quod mente concepimus, et fide tenemus, restat ut oculis intueamur. Et venerunt festinantes, et invenerunt Mariam, et Joseph, et infantem positum in praesepio. In stabulo stellam, in praesepio solem invenerunt; quia Maria Stella maris, Sol justitiae [Col. 0355A] Christus vocatur. Recedant igitur tenebrae, fugiat caligo, quia stella in stabulo, et sol in praesepio fulget. Fetor quoque ibi esse non potest, ubi est flos campi, et lilium convallium, cujus odore suavissimo nimium delectata Ecclesia, dicit: »Trahe me post te, et curremus in odorem unguentorum tuorum (Cant. I, 3).« Sed quid de matre Domini dicam? cujus odoris fragrantiam rex sapientissimus Salomon admirans ait: »Quae est ista, quae ascendit per desertum, quasi virgula fumi ex aromatibus myrrhae, et thuris, et universi pulveris pigmentarii?« (Cant. III, 6.) Ubi enim omnium aromatum fumus redolet, ibi fetoris indicium esse non potest. Videntes autem cognoverunt de verbo, quod dictum erat illis de puero hoc. Hic est enim ille puer, de quo scriptum est: [Col. 0355B] »Puer natus est nobis, Filius datus est nobis: et factus est principatus super humerum ejus, et vocabitur nomen ejus admirabilis, consiliarius, Deus fortis, Pater futuri saeculi, Princeps pacis. Multiplicabitur ejus imperium, et pacis non erit finis. Super solium David, et super regnum ejus sedebit, ut confirmet illud, et corroboret in judicio et justitia. Amodo, et usque sempiternum. Zelus Domini exercituum facit hoc (Isai. IX, 6).« His enim pacis verbis nativitas et nobilitas, virtus et fortitudo, imperium et justitia, et caetera, quae ad laudem et gloriam hujus pueri pertinent, describuntur. Et omnes, qui audierunt, mirati sunt, et de his, quae dicta erant a pastoribus ad ipsos. Maria autem conservabat omnia verba haec conferens in corde suo. O [Col. 0355C] Mater sapientissima, et sola talis Filii dignissima, quae 159 omnia verba haec in corde suo ideo conferebat, nobisque conservabat, et memoriae commendabat, ut postea, ipsa docente, ipsa narrante et nuntiante, scriberentur, et in universo mundo praedicarentur, cunctisque nationibus nuntiarentur. Ab ipsa enim haec apostoli audierunt. Haec in ejus schola evangelistae didicerunt, et ipsa dictante scripserunt, nobisque legenda mandaverunt [(831) 1Kb] . Quis igitur Evangeliis non credat? Quis eis contradicere praesumat, quae aut Matris, aut Filii auctoritate muniuntur? Quaedam enim apostoli, et evangelistae a matre Domini audierunt, quemadmodum ista, et caetera quae de Salvatoris infantia scripta sunt. Plurima vero visu, et auditu ab ipso Domino didicerunt. Et reversi [Col. 0356A] sunt pastores glorificantes, et laudantes Deum in omnibus, quae audierant, et viderant, sicut dictum est ad illos. Beati isti pastores, qui Christum Dominum videre meruerunt, et Deum laudantes, et glorificantes ea quae audierant et viderant crediderunt. Beati illi pastores, qui usque hodie in Ecclesiae praesepio, id est, in sacris voluminibus Christum quaerunt, et in eum fideliter credunt, ejus nativitatem nuntiantes, ejus fidem praedicantes, et eum ubique laudantes et glorificantes [(832) 1Kb] .

VIII. Et postquam consummati sunt dies octo, ut circumcideretur puer, vocatum est nomen ejus Jesus,quod vocatum est ab angelo, priusquam in utero conciperetur [(833) 1Kb] . Nobis, non sibi circumciditur Dominus. Sicut enim nobis est natus, nobis baptizatus, [Col. 0356B] et passus, ita et nobis est circumcisus [(834) 1Kb] . Primus Abraham circumcisus est, de quo Apostolus ait: »Qui signum accepit circumcisionem, signaculum justitiae fidei (Rom. IV, 11).« Data est igitur circumcisio [(835) 1Kb] , non ut peccata tolleret, quod baptismi praecipuum est, sed ut aliquid significaret, et quadam differentia Judaeorum populum ab aliis gentibus separaret. Quamvis itaque propter mandati transgressionem quicunque olim non circumcideretur, damnabatur, nemo tamen per circumcisionem justificabatur. Ut enim Apostolus ait: »Circumcisio quidem prodest, si legem observes. Si autem praevaricator legis sis, circumcisio tua praeputium facta est. Non enim qui in manifesto Judaeus est, neque quae in manifesto in carne est circumcisio, [Col. 0356C] sed qui in abscondito Judaeus est, et circumcisio cordis in spiritu, non littera (Rom. II., 25).« Magnum igitur aliquid significat circumcisio, et tam magnum aliquid, ut cuicunque eo modo circumcisus non fuerit, ut interim de parvulis taceamus, salvari non possit. De hac enim circumcisione scriptum est: »Circumcidite corda vestra, et non corpora vestra [(836) 1Kb] .« De carnis vero circumcisione Apostolus ait: »Ego Paulus dico vobis, quoniam si circumcidamini, Christus vobis nihil proderit (Gal. V, 2).« Haec circumcisio in Christo completa est, in quo et aliae legis caeremoniae consummatae sunt. »Finis enim legis Christus est ad justitiam omni credenti (Rom. X, 4).« Ideo enim ipse circumcisus est, ut legem compleret, et bonam esse ostenderet, [Col. 0357A] ejusque nobis significationem commendaret. Unde et ea nocte, qua traditus est, cum discipulis agnum comedit, et mox quid significaret ostendit, dum panem et vinum benedicens, ait: »Accipite, et comedite: Hoc est corpus meum; et: Bibite, ex hoc omnes: Hic est enim calix novi testamenti, qui pro vobis, et pro multis effundetur (Matth. XXVI, 26).« Et hoc sacramentum tunc ab eo, et in eo esse completum, neque ulterius secundum litteram agendum esse, vel intelligendum, protinus ostendit, dicens: »Amen, dico vobis, non bibam amodo de hoc genimine vitis, donec bibam illud vobiscum novum in regno Dei (Matth. XXVI, 28).« Sic igitur vetus testamentum complevit et confirmavit, litterae finem imposuit, et spirituali novaeque intelligentiae principatum Dominus [Col. 0357B] tribuit. Consummata est ergo lex, atque pertransiit secundum litteram; manet autem semperque manebit secundum spiritualem intelligentiam. Unde ipse Dominus ait: »Coelum, et terra transibunt, verba autem mea non praeteribunt (Marc. XIII, 31).« Itemque: »Amen, dico vobis, non praeteribit unum iota, neque unus apex ex lege, donec omnia compleantur (Matth. V, 18).« Et Judaei quidem in uno membro circumciduntur; quare tamen circumcidantur, non intelligunt. Christiani vero, quid circumcisio significat, 160 intelligentes, non unum tantum, sed omnia membra circumcidunt, non pellis incisione, sed totius superfluitatis abjectione [(837) 1Kb] . Qui enim non occidit, non moechatur, non concupiscit [Col. 0357C] rem proximi sui, non mentitur, non furtum facit; qui nulli nocet, nulli injuriam facit, vana videre, vel audire, vel cogitare non appetit; iste interius et exterius perfecte circumcisus est. Hoc illa Judaeorum circumcisio significat. Sine hac significatione inutilis est. Si enim intelligerent, quid significet. »Sint lumbi vestri praecincti (Luc. XII, 35),« haec est enim illius circumcisionis expositio, non se fortasse ulterius inutiliter vulnerarent. Multa sunt, quae de circumcisione dici possunt, sed haec pauca, quasi seminaria quaedam, nos dixisse sufficiat [(838) 1Kb] .

IX. Et postquam impleti sunt dies purgationis ejus secundum legem Moysi, tulerunt illum in Jerusalem, ut sisterent eum Domino,sicut scriptum est in lege [Col. 0358A] Domini. Quia omne masculinum adaperiens vulvam, sanctum Domino vocabitur. Scriptum est enim in lege Moysi, quod mulier, quae »suscepto semine pepererit masculum, immunda erit septem diebus, et die octavo circumcidetur infantulus. Ipsa vero triginta diebus manebit in sanguine purgationis suae, Omne sanctum non tanget, nec ingredietur sanctuarium, donec compleantur dies purgationis [(839) 1Kb] ejus (Levit. XII, 2).« Hac enim lege beata Virgo Maria non tenetur, quae, nullo suscepto semine, virgo concepit, virgo peperit, clausa ante partum, clausa in partu, et post partum clausa permansit. Ad cujus distinctionem Moyses non simpliciter dixit: »Mulier, quae pepererit masculum, sed cum additamento, quae suscepto semine masculum pepererit, [Col. 0358B] immunda erit septem diebus (ibid.).« Haec autem quid significent, in Levitico exposuimus [(840) 2Kb] . Exspectavit tamen virgo Maria, donec omnes purgationis dies complerentur; quod non sibi, sed aliis mulieribus lex constituerat. Non enim de ea dictum fuerat, »omne sanctum non tanget,« quae ipsum Sanctum sanctorum in gremio tenebat, in sinu fovebat et virgineo lacte nutriebat. Completis autem diebus, tulerunt puerum in Jerusalem, ut sisterent eum Domino, sicut scriptum est in lege Domini: Quia omne masculinum adaperiens vulvam sanctum Domino vocabitur. Ex eo namque tempore, quo primogenita Aegyptiorum Dominus interfecit, omnia primogenita filiorum Israel sibi vindicavit, sibique [Col. 0358C] offerri praecepit. Sed cur haec? nisi ut omnia prima et maxima, omnia meliora et chariora Domino offerantur. Offeramus igitur ei fidem nostram; offeramus animas nostras, quae non de terris, sed de coelis originem habent, et quae prima in nobis, et praecipua, et maxima sunt. Et ut darent hostiam, secundum quod dictum est in lege Domini, par turturum, aut duos pullos columbarum. Turtur enim castissimum animal est; columba vero felle et amaritudine caret. Qui igitur corporis, et animae castitatem et innocentiam custodiunt, illi equidem par turturum aut duos pullos columbarum Domino offerunt; et talis quidem hostia Domino placet, in qua nos ipsos ei offerimus et corpus et animam innocenter casteque viventes ei dicamus [(841) 1Kb] . Talem igitur hostiam [Col. 0359A] matrem Domini offerre decebat, cujus tota vita castitas, et innocentia fuit.

X. Et ecce homo erat in Jerusalem, cui nomen Simeon, et homo iste justus, et timoratus, exspectans consolationem Israel,et Spiritus sanctus erat in eo. Qualis enim, et quantus Simeon iste fuerit [(842) 1Kb] , breviter ostendit, dum eum justum, et timentem Dominum populi consolationem exspectare, et desiderare dicit, cui et Spiritus sanctus, qui in eo erat, Filii Dei adventum revelaverat atque promiserat. Et hoc est, quod ait: Et responsum acceperat a Spiritu sancto, non visurum se mortem, nisi prius videret Christum Domini. Quanto desiderio videndi 161 Dominum senex iste beatissimus aestuabat, quem jam aetas de hoc saeculo exire cogebat, [Col. 0359B] sed Dei responsio retinebat? Mori enim cupiens, mori non poterat, quia Christum Domini necdum viderat, de quo sibi factum responsum audierat; Non visurum se mortem, nisi prius videret Christum Domini. Hoc igitur desiderabat, hoc mente tractabat, hoc semper cogitabat [(843) 2Kb] dicens: Scio, quia veniet: quando eum videbo? Veni Domine Jesu, solve mihi vincula, et me jam nunc in pacem abire dimittet. Dum autem hoc secum diceret, dum hoc desiderio aestuaret, dictum est illi a Spiritu sancto . . . . . . quem quaeris, nunc eum. . . . . . . [(844) 1Kb] festina; vade ad templum. Et venit in Spiritu ad templum, id est, Spiritu jubente venit ad templum. Et cum inducerent puerum Jesum parentes ejus, ut facerent secundum consuetudinem [Col. 0359C] legis pro eo, et ipse accepit eum in ulnas suas. Cum, inquit, parentes ejus puerum Jesum in templum inducerent, ut secundum consuetudinem legis pro eo facerent, occurrit senex, brachia extendit, et parentibus ait: mihi eum date; mihi debetur, mei officii est; ad hoc missus sum; huic obsequio reservatus sum. Deinde laetus et exsultans accepit eum in ulnas suas. Mox senectus fugit, et juvenilis vigor adfuit, et fortitudo. Qui prius se ipsum ferre vix poterat, nunc leviter puerum ferens exsultat. Eleganter igitur dictum est: »Senex puerum portabat, [Col. 0360A] puer autem senem regebat, quem Virgo peperit, et post partum Virgo permansit, ipsum, quem genuit, adoravit.« Et benedixit Dominum, et dixit: Nunc dimittis servum tuum, Domine, secundum verbum tuum in pace. Quia viderunt oculi mei salutare tuum, quod parasti ante faciem omnium populorum. Lumen ad revelationem gentium, et gloriam plebis tuae Israel [(845) 1Kb] . Te inquit, benedico; promissio tua completa est. Completum et est desiderium meum, quia video Christum tuum Dominum meum. Dimitte igitur servum tuum in pace, quia vidi salutare tuum. Jesus enim Salvator, sive Salutaris interpretatur; de quo scriptum est: »Notum fecit Dominus Salutare suum; ante conspectum gentium revelavit justitiam suam (Psal. XCVII, 2).« Hoc [Col. 0360B] enim lumen, hanc lucem, hunc solem, hunc tantum splendorem parasti, atque misisti, ante faciem omnium populorum. Ad quid? Ad revelationem, et illuminationem gentium, et ad gloriam plebis tuae Israel. Hoc enim lumine et gentes illuminantur, et Judaei glorificantur. Magna enim gloria illis est, quod de illorum gente hoc tantum lumen exortum est [(846) 1Kb] .

XI. Et erat pater ejus et mater mirantes super his, quae dicebantur de illo.Cur autem Pater ejus dicatur Joseph, in sequentibus evangelista ostendit dicens: »Et ipse Jesus erat incipiens quasi annorum triginta, ut putabatur filius Joseph (Luc. III, 23).« Non igitur in rei veritate, sed in hominum opinione: erat Jesus filius Joseph. Et benedixit illis Simeon, et dixit ad [Col. 0360C] Mariam matrem ejus: Ecce positus est hic in ruinam, et in resurrectionem multorum in Israel, et in signum, cui contradicetur. Hoc est enim, quod de se ipso Dominus ait: »In judicium ego veni in hunc mundum, ut qui non vident videant, et qui vident caeci fiant (Joan. IX, 39).« Illis enim in ruinam positus est Dominus, qui ejus signo contradicunt. Illis vero in resurrectionem, qui ejus signa, et prodigia venerantur, et credunt [(847) 1Kb] , quoniam illi in interitum ruunt, isti autem ad gloriam resurgunt. Quod enim de Virgine natus, magnum et inauditum [Col. 0361A] signum est. Huic autem signo nos credimus, Judaei contradicunt. Resurrexit, coelos ascendit. Et hoc quidem signum est. Sunt autem et multa alia signa, quae fecit Dominus Jesus, quibus infideles contradicunt, et excaecantur; fideles credunt, et illuminantur. Sic igitur positus est aliis in ruinam, et aliis in resurrectionem. Et 162 tuam ipsius animam pertransibit gladius, ut revelentur ex multis cordibus cogitationes. Tuam, inquit, ipsius animam pertransibit gladius; gladius utique spiritus, qui est Verbum Dei [(848) 1Kb] , ut tibi ex multis cordibus revelentur cogitationes, quas nemo, nisi Spiritu sancto revelante, cognoscere potest. Ut enim de aliis taceamus, ipsas filii sui cogitationes eam cognovisse ex eo intelligere possumus quod ad nuptias vocata, hoc [Col. 0361B] quod ille facere disponebat, ipsa ut faceret admonebat, dicens: »Vinum non habent (Joan. II, 3).« Cui cum ille responderet: »Quid mihi et tibi est, mulier? nondum venit hora mea (ibid., 4),« ipsa, gladio spiritus per eam transeunte, futura praenoscens, ait ministris: »Quodcunque dixerit vobis, facite (ibid., 5).« Hoc enim illa non dixisset, si ejus cogitationes non cognovisset. Possumus autem et per hunc gladium, quo non corpus, sed anima, vulneratur, immensum illum dolorem intelligere, quo Virgo beatissima de morte unigeniti Filii sui vulnerata [(849) 1Kb] et percussa est. Ut revelentur ex multis cordibus cogitationes. Christi namque passio multorum cordium cogitationes, et secreta mysteria revelavit, quoniam prophetarum dicta, cogitationes, et scripta [Col. 0361C] ibi revelata, et consummata sunt. Quis enim, nisi Christus passus esset, intelligere posset, quid Propheta cogitasset, cum diceret: »Foderunt manus meas, et pedes meos, dinumeraverunt omnia ossa mea?« (Psal. XII, 17.) Itemque: »Ego dormivi, et somnum cepi, et resurrexi, quoniam Dominus suscepit me (Psal. III, 6).« Sunt autem et alia multa nobis quidem revelata, quae ideo Judaei intelligere non possunt, quia super Christo dicta non credunt. Unde in Apocalypsi cum beatus Joannes omnium prophetarum librum signatum vidisset, multumque fleret, quod nemo eum aperire potuisset, dictum est ei: »Noli flere: ecce vicit Leo de tribu Juda, radix [Col. 0362A] David aperire librum, et solvere septem signacula ejus (Apoc. V, 5).« Qua in re manifestum est omnium prophetarum cogitationes et occulta mysteria Christi passione revelata esse. Et hoc quidem velum templi significavit, quod eo moriente scissum est, ut omnibus apparerent Sancta sanctorum [(850) 1Kb] . Et erat Anna prophetissa filia Phanuel de tribu Aser. Haec processerat in diebus multis, et vixerat cum viro suo annis septem a virginitate sua, et haec vidua erat usque ad annos octoginta quatuor, quae non discedebat de templo, jejuniis, et obsecrationibus serviens nocte ac die. Et haec ipsa hora superveniens confitebatur Domino, et loquebatur de illo omnibus, qui exspectabant redemptionem in Israel. Haec igitur mulier venerabilis, cujus nobilitas extollitur, continentia [Col. 0362B] laudatur, aetas commendatur, religio praedicatur, idonea valde et digna erat quae Dei Filio testimonium perhiberet [(851) 1Kb] . Tales enim non minus, quam viri in testimoniis suscipiuntur. Et ut perfecerunt omnia secundum legem Domini, reversi sunt in Galilaeam, in civitatem suam Nazareth. Multa hoc in loco scribit Matthaeus evangelista, quae Lucas praetermittit. Sicut econtra haec, quae hic Lucas, Matthaeus praetermisit. Admonitus enim in somnis Joseph, ut Matthaeus ait: »Secessit cum puero in Aegyptum, et erat ibi usque ad obitum Herodis (Matth. II, 14).« Defuncto autem Herode, rediit in Galilaeam, et sicut hic scribitur, habitavit in civitate Nazareth. Puer autem crescebat, et confortabatur plenus sapientia, et gratia Dei erat in [Col. 0362C] illo. Secundum humanitatem namque crescebat, quia secundum humanitatem puer erat. Divinitas autem crescere non poterat, quia ubicunque est, et omnia continet. Quotiescunque igitur Christus crescit, vel confortatur, vel tale aliquid agit, omnia ad hominem referantur [(852) 1Kb] .

XII. Et ibant parentes ejus per omnes annos in Jerusalem in die solemni Paschae. Et cum factus esset annorum duodecim, ascendentibus Jerosolimam, secundum consuetudinem diei festi, consummatisque diebus, cum redirent, remansit puer Jesus in Jerusalem, et non cognoverunt parentes ejus.Religiosi parentes per annos singulos ibant in Jerusalem, [Col. 0363A] 163 ut legem audirent, sacrificiis participarent, solemnitatibus interessent, et ejus adhuc umbrae serviebant, cujus jam veritatem tenebant [(853) 1Kb] . Tota enim illa solemnitas Christi passionem, resurrectionem, et caetera quae de eo scripta sunt significabat. Erat igitur simul cum caeteris Jesus in solemnitate, qui totius erat causa solemnitatis. Permistus turbis videbatur ab omnibus, laudabatur ab omnibus in lege et prophetis praedicabatur, in sacrificiis significabatur, et a nemine cognoscebatur, quia duplici velamine tegebatur. Inde velamine litterae, hinc carnis pariete. Unde scriptum est: »En ipse stat post parietem nostrum, respiciens per fenestras, prospiciens per cancellos (Cant. II, 9).« Ipse jugulabatur in agnis, immolabatur in vitulis, et [Col. 0363B] in omnibus sacrificiis offerebatur [(854) 1Kb] . Mater quoque ejus multa ibi in lege et prophetis cantare audiebat, quae de ipsa dici intelligebat, et in se jam completa esse sciebat. Qualia sunt: »Ecce virgo concipiet, et pariet filium, et vocabitur nomen ejus Emmanuel (Isa. VII, 14).« Itemque: »Egredietur virga de radice Jesse, et flos de radice ejus ascendet (Isa. XI, 1):« et multa alia. Merito igitur per annos singulos illuc veniebant, ubi suas laudes ab omni populo praedicari audiebant. Tandem autem, consummatis diebus, et completa solemnitate, cum redirent, remansit puer Jesus in Jerusalem. Tunc enim Judaeorum solemnitates completae sunt, quando Christo Domino nostro a mortuis resurgente, vetera omnia transierunt, et facta sunt omnia nova. Et [Col. 0363C] tunc quidem remansit puer Jesus in Jerusalem, quae visio pacis interpretatur [(855) 1Kb] , per quam sanctam Ecclesiam intelligimus. Unde et dicitur: »Et factus est in pace locus ejus, et habitatio ejus in Sion (Psal. LXXV, 3).« Hoc autem parentes ejus, id est Synagoga, et Judaeorum populus non cognoverunt; sed eum in comitatu esse aestimantes, venerunt iter diei. Stulti Judaei, qui secum adhuc eum esse putabant, quem jam occiderant, et dicentem audierant: »Ecce relinquetur vobis domus vestra deserta (Luc. XIII, 35).« Et in Psalmis: »Ecce elongavi fugiens, et mansi in solitudine (Psal. LIV, 8).«--- Requirentes autem eum inter cognatos, et notos, et non invenientes, regressi sunt in Jerusalem requirentes [Col. 0364A] eum. Hoc enim tunc spiritualiter completum est, quando post Christi passionem quidam Judaeorum corde compuncti venientes ad apostolos, (hoc enim fuit quaerere Christum, et redire in Jerusalem) dixerunt: »Quid faciemus, viri fratres?« (Act. II, 31). Quibus apostolus Petrus: »Poenitentiam, inquit, agite, et baptizetur unusquisque vestrum (ibid., 38).« Hos igitur et caeteros, qui tunc temporis crediderunt, significabant parentes Jesu; quoniam sicut illi ignorantes eum perdiderant, ita et isti ignoranter eum occiderant. Unde et beatus Petrus: »Et nunc, fratres, inquit, scimus, quoniam per ignorantiam fecistis, sicut et principes vestri (Act. III, 17).« Merito autem parentes Jesu hoc in loco Synagogam et Judaeos significant, quando in [Col. 0364B] Jerusalem eum duxisse narrantur, ut ea in significatione jam fieri viderent, quae postea in cruce passurus erat. Et factum est, post triduum invenerunt illum in templo in medio doctorum, audientem illos, et interrogantem. Post triduum in templo invenitur Jesus; quia post resurrectionem, quae die tertia facta est, ab his, qui eum quaerunt, in Ecclesia reperitur [(856) 1Kb] . Ante triduum quidem non inveniebatur, quia non Deus, sed homo tantum ab hominibus putabatur. Sed ubi invenitur? In templo, in Ecclesia, in conventu fidelium, in medio doctorum, et in coetu episcoporum. Qui igitur quaeris Jesum, veni ad templum, veni ad Ecclesiam, veni ad episcopos et sacerdotes, audi quid ipsi dicunt, ibi enim videbis Jesum [(857) 1Kb] . Ibi sedet in medio doctorum, in [Col. 0364C] cordibus eorum. Ibi eos audiens docet, et interrogans instruit. Illi omnes actus nostri et cogitationes respondent. Nihil ei absconditur, omnia videt, et cuncta ei loquuntur. Stupebant autem omnes, qui eum audiebant, super prudentia, et responsis ejus. Ipse igitur interrobagat, ipse respondebat, ipse et suas, et illorum quaestiones solvebat; morem agens peritissimi 164 magistri, qui nunc interrogando, nunc respondendo, discipulos instruit [(858) 1Kb] . Et videntes admirati sunt. Admirati, inquit, sunt parentes ejus, cum eum in templo in medio doctorum sedere vidissent. Admirantur usque hodie Judaei quicunque ad Ecclesiam veniunt, et ad fidem convertuntur, dum ibi Christum vident, quem ipsi Messiam vocant, [Col. 0365A] quem in Synagoga, et inter cognatos, et notos, nulla illorum expositione videre, vel intelligere potuerunt. Et dixit mater ejus ad illum: Fili, quid fecisti nobis sic? Ecce pater tuus, et ego dolentes quaerebamus te. Diximus jam, per matrem Domini Synagogam significari, de qua Dominus secundum carnem originem duxit. Haec autem quocunque tempore ad Ecclesiam veniens, ibique veritatem intelligens, suam ignorantiam, et Christi absentiam admiratur et admirando dicit: Fili, quid fecisti nobis sic? Cur nos reliquisti, et ad gentium Ecclesiam pertransisti? Ecce pater tuus, populus Judaicus, et ego dolentes quaerebamus te. Hoc est enim, quod Apostolus ait: »Testimonium illis perhibeo, quia zelum Dei habent, sed non secundum scientiam [Col. 0365B] (Rom. X, 2).« Quaerunt Jesum, et non inveniunt, quia nondum ad templum, et ad Ecclesiam pervenerunt. Et ait ad illos: Quid est quod me quaerebatis? Nesciebatis, quia in his, quae Patris mei sunt, oportet me esse? Quid est, inquit, quod me quaerebatis? Quid est, quod me in comitatu infidelium, et extra Ecclesiam esse putabatis? hic eram: hic me quaerat, qui quaerere vult. An nesciebatis, quia in his, quae Patris mei sunt, et inter illos, qui Patris mei voluntatem faciunt, oportet me esse? Et ipsi non intellexerunt verbum, quod locutus est ad illos. Cur non intellexerunt? Quoniam eos significabat. Et descendit cum eis, et venit Nazareth, et erat subditus illis. Audiant hoc subditi, et subditi esse non dedignentur, siquidem omnibus praelatus subditus fieri non est [Col. 0365C] dedignatus [(859) 1Kb] . Praelati quoque non superbiant, et in Joseph praelato, ei in Christo subdito intelligant, quia saepe fit ut majoris meriti sint subditi quam praelati. Et mater ejus conservabat omnia verba haec in corde suo. Nisi enim ipsa ea conservasset, nos ea non haberemus. De ejus namque thesauris nos ista suscepimus. Et Jesus proficiebat sapientia, aetate, et gratia apud Deum, et homines. Proficiebat [(860) 1Kb] enim non secundum divinitatem, quae quidem in nullo vel crescere vel minui potest, [Col. 0366A] sed secundum humanitatem, qua nobis similis factus est.

XIII.Hinc autem sequitur, quo tempore Joannes Baptista baptismum poenitentiae in remissionem peccatorum praedicare coepit. Quod quia in Matthaeo expositum est, ut hic exponatur, necessarium non est. Sed notandum quod non solum aqua, sed et poenitentia baptismus vocatur [(861) 1Kb] . Praedicabat igitur Joannes baptismum poenitentiae in remissionem peccatorum, sed non dabat remissionem peccatorum. Unde et his, quos baptizabat, dicebat: »Ego quidem baptizo vos in aqua; qui autem venit post me, fortior me est, ipse vos baptizabit in Spiritu, et igne (Luc. III, 16).« Illis itaque baptismus, significatio, et praeparatio quaedam erat futuri baptismi. [Col. 0366B] [CAP. III.] Et interrogabant eum turbae dicentes: Quid ergo faciemus? Respondens autem dicebat illis: Qui habet duas tunicas det non habenti, et qui habet escas similiter faciat. In una enim tunica tantum vestimenti intelligitur, quantum unicuique sufficere possit ad corporis necessaria. Qui ergo his superabundat, det non habenti [(862) 1Kb] . His igitur verbis tenacitas, et avaritia tollitur, et pietas, et misericordia commendatur [(863) 1Kb] . Venerunt autem et publicani, ut baptizarentur, 165 et dixerunt ad illum: Magister, quid faciemus? At ille dixit ad eos: Nihil amplius, quam constitutum est vobis, faciatis. Hoc enim constitutum fuerat, quod et caeteris omnibus. Una enim lex omnibus per Moysem data fuerat. Unde et Dominus ipse dicebat: »Super cathedram [Col. 0366C] Moysis sederunt Scribae, et Pharisaei; quaecunque dixerint vobis facite (Matth. XXIII, 2).« Hoc enim unum constitutum, si bene intelligatur, omnibus sufficit ad salutem. Interrogabant autem eum et milites dicentes: Quid faciemus et nos? Et ait illis: Neminem concutiatis, nemini calumniam faciatis, sed contenti estote stipendiis vestris. His enim docemur ut eos, quos ad vitae perfectionem convertere nequimus, saltem, ut se a malo contineant, admoneamus. Hoc enim aliis prodest, et illis. non obest. [Col. 0367A] Gentiles enim erant isti, et majora suadenti non credidissent [(864) 1Kb] .

XIV. Et ipse Jesus erat incipiens quasi annorum triginta, ut putabatur, filius Joseph, qui fuit Eli, qui Mathat, qui fuit Levi.Aliter autem secundum Matthaeum Joseph filius est Jacob (Matth. I, 15), qui fuit Mathat, qui fuit Eleazar. Duorum igitur filius est Joseph, Eli scilicet et Jacob. Sed alterius secundum carnem, et alterius secundum legem [(865) 1Kb] . Praecipit enim lex ut si frater mortuus fuerit non habens semen, frater ejus defuncti uxorem suscipiat, ad suscitandum semen fratris sui. Mortuus est igitur Eli sine semine, cujus uxorem accepit Jacob, de qua genuit Joseph. Sic igitur Joseph duorum patrum filius est, alterius secundum carnem, [Col. 0367B] et alterius secundum legem. Dicuntur autem fratres, non solum ex eisdem parentibus natis, verum etiam omnes, qui de eadem tribu sunt. Unde et Booz, quamvis non fuisset filius Elimelech et Noemi, accepit tamen Ruth Moabitidem uxorem Maalon, eo quod esset de tribu Juda, sicut et ille, et genuit ex ea filium, quem vocavit Obeth. Fuit igitur Obeth filius Booz, et Maalon, sicut Joseph filius Eli et Jacob. [CAP. IV.] Jesus autem plenus Spiritu sancto regressus est a Jordane, et agebatur a Spiritu in desertum diebus quadraginta; et regressus est Jesus in virtute Spiritus in Galilaeam, et fama exiit per universam regionem de illo, et ipse docebat in Synagogis eorum, et magnificabatur ab omnibus. Non est autem intelligendum quod statim post jejunium [Col. 0367C] [(866) 2Kb] de deserto Dominus rediens, in Synagogis praedicare, et miracula facere coepisset. Alioquin verum non esset, quod Joannes de vini miraculo ait: »Hoc fecit initium signorum Jesus in Chana Galilaeae, et manifestavit gloriam suam (Joan. II, 11).« Intelligendum est igitur quia toto illo anno, quo Salvator noster baptizatus fuerat, neque in Synagogis publice praedicavit, neque miracula aliqua fecit. Habebat tamen paucos discipulos, sicut et Joannes, qui eum sequebantur et audiebant. Anno autem jam fere evoluto, cum iterum Joannes eum ambulantem vidisset, ait: »Ecce Agnus Dei (Joan. I, 36);« et audientes duo discipuli ejus, quorum alter erat Andraeas frater Simonis Petri, secuti sunt [Col. 0368A] Jesum, et manserunt cum illo die illo. Illo, inquam, et non amplius. Tunc autem Andraeas duxit fratrem suum Simonem ad Jesum. Cui Dominus: »Tu es, inquit, Simon filius Jona? Tu vocaberis Cephas, quod interpretatur Petrus. In crastinum autem voluit exire in Galilaeam, et invenit Philippum, et dicit ei: Sequere me (Joan. I, 42).«---»Die autem tertio nuptiae factae sunt in Chana Galilaeae, et erat mater Jesus ibi. Vocatus est autem Jesus, et discipuli ejus ad nuptias (Joan. II, 1).« Illi scilicet discipuli, quos tunc habebat, nondum enim apostolos vocaverat. Postea enim, ut alii evangelistae scribunt, Petrum et Andraeam, qui pridie ad eum venerunt, et Jacobum, et Joannem ad mare Galilaeae de piscatione vocavit (Matth. X, 1; Marc. III, 13; Luc. [Col. 0368B] VI, 13). Post haec autem, »cum Dominus audiret, quia Joannes traditus esset,« ut Matthaeus evangelista scribit, »descendit in Capharnaum maritimam, et habitavit ibi (Matth. IV, 13).« Inde publice praedicare coepit, et divulgata est fama ejus per totam terram illam. [CAP. V.] Cum autem undique turbae irruerent in eum, ut audirent verbum Dei, et ipse stabat secus stagnum Genezareth. Ascendens autem in unam navem, quae erat Simonis, rogavit eum a terra reducere pusillum, et sedens docebat de navicula turbas. Ut cessavit 166 autem loqui, dixit ad Simonem: Duc in altum, et laxate rete ad capturam. Et cum hoc fecissent, concluserunt piscium multitudinem copiosam. Et venientes socii, qui erant in alia navi, impleverunt ambas naviculas, ita ut mergerentur. Quo [Col. 0368C] viso miraculo, Simon perterritus ait: Exi a me, Domine, quia homo peccator sum. Cui ipse: Noli timere. Ex hoc jam homines eris capiens. Cumque illi ad suam, et illi ad suam stationem perrexissent, paululum commoratus, vocavit Petrum, et Andraeam dicens: »Venite post me, et faciam vos fieri piscatores hominum. At illi, relictis omnibus, secuti sunt eum. Et procedens pusillum, vocavit Jacobum, et Joannem, et secuti sunt eum (Matth. IV, 19; Marc. I, 17).« Sic igitur se habet ordo. Unde manifestum est quod ea, quae hic sequuntur, non servant ordinem. Sed quia constat, Salvatorem nostrum duos annos tantummodo, et tres menses praedicasse [(867) 15Kb] (si quidem illo anno, quo baptizatus [Col. 0369A] est, a praedicatione quievit) volo hic breviter retractare atque corrigere quaedam, quae me in Apocalypsi minus caute dixisse memini. Cum enim illum locum exponerem, in quo mulier a facie draconis in deserto fugisse narratur, ubi pascuit eam per tempus, et tempora, et dimidium temporis, id est diebus mille ducentis sexaginta, dixi, Christum tres annos et dimidium praedicasse. Sed haec non ad Christum, sed ad tempora Antichristi referenda erant, qui tres annos et dimidium regnabit, in quibus Salvator noster cibis spiritualibus, et Scripturarum consolationibus, et sanctorum exemplis sanctam Ecclesiam pascet et nutriet, ne in illa tam immensa perturbatione nimium fatigata deficiat. Sed de his hactenus.

XV. Et egressus est Jesus in virtute Spiritus in Galilaeam, et fama exiit per universam regionem de illo [(868) 1Kb] .Praedicaverat enim Dominus Jesus in Judaea, et suae virtutis potentiam in signis, et miraculis ostenderat, et deinde regressus est in Galilaeam. Sed quomodo regressus est? In virtute Spiritus. Semper enim Filius in Patre, et Pater in Filio, et in utroque Spiritus sanctus. Quamvis igitur semper in virtute Spiritus iret Jesus, tunc tamen hoc praecipue agere videbatur, quando in sermone, et opere suae virtutis potentiam demonstrabat. Unde et subditur: Et ipse docebat in synagogis eorum, et magnificabatur ab omnibus. Ideo enim ab omnibus magnificabatur, quia in virtute Spiritus praedicabat. Et venit Nazareth, ubi erat nutritus, et intravit secundum [Col. 0369C] consuetudinem suam die Sabbati in Synagogam, et surrexit legere. Et traditus est illi liber prophetiae Isaiae. In Nazareth nutritus erat, sed litteras in Nazareth non didicerat. Surrexit tamen legere, quatenus his, inter quos nutritus fuerat, legendo miraculum faceret: nunquam enim alibi hoc eum fecisse legimus. Si enim alibi hoc fecisset, litteras a magistro didicisse putaretur. Hoc autem isti opinari non poterant, qui eum ab infantia cognoverant, et in scholis nunquam viderant, et nunquam amplius legentem audierant. Sed nota, quod ait: Intravit secundum consuetudinem suam in synagogam. Hanc enim consuetudinem Christiani habere debent, ut quotidie ad ecclesiam veniant, quotidie vel ipsi legant, vel, si hoc non valeant, alios legentes [Col. 0369D] audiant. Et ut revolvit librum, invenit ubi scriptum erat: Spiritus Domini super me, propter quod unxit [Col. 0370A] me, evangelizare pauperibus misit me, sanare contritos corde, praedicare captivis remissionem, et caecis visum, dimittere confractos in remissionem, praedicare annum Domini acceptum, et diem retributionis. Et cum plicuisset librum, reddidit ministro, et sedit. Et omnium synagogae oculi erant intendentes in eum. Coepit autem dicere ad illos: quia hodie impleta est haec Scriptura in auribus vestris. Et omnes testimonium illi dabant, et mirabantur in verbis gratiae, quae procedebant de ore ejus. Non enim mirabantur quia legebat, nisi fortasse pro eo, quod litteras non didicerat; sed quia ea quae legebat mirabiliter exponebat. Erant enim verba illius gratiae plena, cunctisque ad audiendum suavia; secundum illud: »Speciosus forma prae filiis hominum, diffusa est [Col. 0370B] gratia in labiis tuis (Psal. XLIV, 3).« Itemque: »Quam dulcia faucibus meis eloquia tua, super mel, et favum ori meo (Psal. CXVIII, 103).« Hanc enim gratiam, et dulcedinem non tantum lectio, quantum lectionis expositio dabat. Videamus igitur, quid haec Isaiae prophetae, imo Salvatoris nostri lectio significet [(869) 1Kb] . De se enim ipse eam intellexit, et in se dixit completam. Spiritus, inquit, Domini super me. Ipse enim est ille 167 flos de radice Jesse, »super quem requiescit Spiritus Domini, Spiritus sapientiae, et intellectus, Spiritus consilii, et fortitudinis, Spiritus scientiae, et pietatis, et Spiritus timoris Domini (Isa. XI, 1).« [(870) 1Kb] . Ipse est, de quo scriptum est: »Dilexisti justitiam, et odisti iniquitatem, propterea unxit te [Col. 0370C] Deus Deus tuus oleo laetitiae prae consortibus tuis (Psal. XLIV, 8).« Decet enim, et multum convenit ut talis eligatur, et in regem ungatur, qui et iniquitatem oderit, et justitiam dilexerit. Dicat igitur: Spiritus Domini super me, propter quod unxit me, evangelizare pauperibus misit me. Illis utique pauperibus, de quibus dicitur: [(871) 1Kb] »Beati pauperes spiritu (Matth. V, 3).« Unus ad eum dives venit, qui, ejus verbis auditis, tristis abiit, quia multas habebat possesiones. Merito igitur non divitibus, sed pauperibus Dominus praedicat [(872) 1Kb] . Sanat autem contritos corde, quia talibus ejus medicina facile subvenit. De quibus Psalmista; »Sacrificium inquit, Deo spiritus contribulatus, cor contritum, et humiliatum Deus non spernit (Psal. L, 19) [(873) 1Kb] .« [Col. 0370D] Habeat igitur cor contritum, qui a Deo sanari desiderat. Praedicat et captivis remissionem, non qua [Col. 0371A] dimittantur a Babyloniis [(874) 1Kb] sed qua liberentur a daemoniis. Praedicat et caecis visum, interiori lumine excaecatis. De qua scilicet caecitate Apostolus ait: »Caecitas ex parte contigit in Israel (Rom. XI, 25).« Dimittit confractos in remissionem, quia quos diabolus laedendo contriverat, ipse sanando, et peccata dimittendo, ad indulgentiam vocat. Annum vero Domini acceptum, et diem retributionis praedicat dicens: »Poenitentiam agite, appropinquavit enim regnum coelorum (Matth. III, 2).« Itemque: »Multi prophetae, et reges voluerunt videre, quae vos videtis, et non viderunt, et audire, quae auditis, et non audierunt (Matth. XIII, 17).« De hoc anno accepto, et hoc die retributionis Apostolus ait: »Ecce nunc tempus acceptabile, ecce [Col. 0371B] nunc dies salutis (I Cor. VI, 2).« Et dicebant: Nonne hic est filius Joseph? Hoc igitur solum minus habere videbatur, quod extraneus non erat, quod ejus parentes noverant, et quod ibi nutritus fuerat [(875) 1Kb] . Si enim aliunde venisset, eisque omnino incognitus esset, tunc eis per omnia venerabilis, omnique reverentia dignus haberetur [(876) 1Kb] . Utique dicitis in hanc similitudinem: Medice, cura teipsum. Quanta audivimus facta in Capharnaum, fac et hic in patria tua. Hoc enim derogando dicebant, et ea, quae de ipso audierant, non credebant. Et tale est ac si dicerent: Si medicus es, si infirmos curare, et languores pellere potes, quod nos non credimus, cura prius teipsum, cura carnem tuam, parentes scilicet, vicinos, propinquos, et patriam [Col. 0371C] tuam, et ea, quae in Capharnaum, et aliis civitatibus te fecisse audivimus, fac et hic in patria tua, ut nos videamus. Ait autem: Amen dico vobis, quia nemo propheta acceptus est in patria sua. Ideo, inquit, non curo patriam meam, quia ei acceptus non sum, quia fidem in ea non invenio, et quia mihi, sicut caeteri, non credunt in patria mea [(877) 1Kb] . Delectatur in verbis meis, admiratur in sermonibus meis, et scandalizatur in parentibus meis; tantoque me minus cognoscit, quanto plus prae caeteris me notum habuit. In veritate dico vobis: Multae viduae erant in diebus Eliae in Israel, quando clausum est coelum annis tribus, et mensibus sex, [Col. 0372A] cum facta esset fames magna in omni terra; et ad nullam illarum missus est Elias, nisi in Sareptam Sidoniae, ad mulierem viduam. Non ad vos, inquit, missus sum; non vos curare, et sanare veni, quia non ad omnes viduas missus est Elias. Hoc enim ille significabat; et quod ego in veritate, hoc ille in umbra faciebat. Illam ego viduam curare, illam cibis spiritualibus satiare, et ab omni fame, et penuria eripere veni, de qua scriptum est: »Viduam ejus benedicens benedicam, pauperes ejus saturabo panibus (Psal. CXXXI, 15).« Haec enim vidua est sancta Ecclesia universaliter [(878) 2Kb] , et unaquaeque fidelium 168 anima singulariter intelligi potest. Venit enim Dominus vocare omnes, praedicare omnibus, sed non venit sanare et a fame eripere [Col. 0372B] omnes. Nisi enim venisset, et locutus eis fuisset, peccatum non haberent, nunc autem excusationem non habent de peccatis suis. Praedicante itaque Domino, coelum aperitur, fames tollitur, et fideles animae coelesti nectare inebriantur. Econtra autem infidelibus, et iniquis minatur dicens: »Ecce ego immittam in vos non famem panis, neque sitim aquae, sed audiendi verbum Dei (Amos. VIII, 11).« Sequitur: Et multi leprosi erant in Israel sub Eliseo propheta, et nemo eorum mundatus est, nisi Naaman Syrus. Similitudo eadem, quae superior. Multi enim leprosi multi sunt peccatores. Unus Naaman unus populus gentium, sive unusquisque fidelis intelliguntur. Hic autem ad Dominum veniens, et ejus tandem sermonibus credens, baptizatus, sanatus [Col. 0372C] et mundatus est. Et repleti sunt omnes in Synagoga ira, haec audientes. Ira repleti sunt, quoniam haec adversum se dicta fuisse intellexerunt, neque indignos aestimari agnoverunt, quos ille talis, tantusque propheta visitare debuisset. Et surrexerunt, et ejecerunt illum extra civitatem et duxerunt illum usque ad supercilium montis, super quem civitas illorum erat aedificata, ut praecipitarent eum. Ipse autem transiens per medium illorum ibat. Saeviant homines, quantum velint, fremant et irascantur; securus est Dominus, nihil timet, omnia in potestate habet, et nisi ipse velit, teneri non potest [(879) 1Kb] . Non tamen resistit, sed per medium inimicorum [Col. 0373A] transiens, canes contemnit hinc inde latrantes [(880) 1Kb] . Et descendit in Capharnaum civitatem Galilaeae, ibique docebat eos Sabbatis, et stupebant in doctrina ejus, quia in potestate erat sermo ipsius. In potestate namque erat sermo ipsius, quia neque quid diceret excogitabat, neque blandiendo cuilibet loquebatur sed sicut potestatem habens, majoribus et minoribus, et languoribus, et daemonibus imperabat. Et in synagoga erat homo habens daemonium immundum et exclamavit voce magna dicens: Sine. In hoc enim, quod sine clamabat, se jam teneri significabat. Dicebat ergo, Noli nos pellere. Noli nos inquietare. Sine et dimitte nos [(881) 13Kb] . Quid nobis, et tibi, Jesu Nazarene? Quid non sequeris? Tu coelum, nos terram; tu justos, nos peccatores habeamus. [Col. 0373B] Nihil nobis commune est. Displicet nobis quod tibi placet; placet nobis quod tibi displicet. Venisti perdere nos. Scio te, quis sis, sanctus Dei. Toties enim Dominus daemonia perdit, quoties vires et nocendi potestatem eis aufert. Sed unde daemonia Christum cognoscunt, nisi in ejus virtute quam ferre non possunt? Quid enim, eo praesente et loquente, malignos spiritus sensisse putamus, qui in ejus discipulis ejus nomen ferre non poterant? Et increpavit illum Jesus dicens: Obmutesce, et exi ab illo. Et cum daemonium projecisset illum in medium, exiit ab illo; nihilque eum nocuit. Apparet cum quanta violentia et indignatione hominem reliquerit, cum eum in medium relinquendo projecerit. Nihil tamen ei nocuit, quia nihil ei nocere potuit [(882) 1Kb] .

XVI. Factum est autem, cum turbae irruerent in eum, ut audirent Verbum Dei, et ipse stabat secus stagnum Genesareth [(883) 1Kb] .Stagnum Genesareth ipsum est, quod mare Galilaeae. Unde et Matthaeus haec eadem scribens ait: »Ambulans autem Jesus secus mare Galilaeae vidit duos fratres, Simonem, qui vocatur Petrus et Andraeam fratrem ejus mittentes rete in mare; erant enim piscatores, et vocavit eos (Matth. IV, 18).« Matthaeus itaque, aliis omnibus, [Col. 0374A] quae in hoc evangelio narrantur, praetermissis, solam apostolorum vocationem scribit. Lucas autem non solum apostolorum vocationem, sed et alia, quae tunc temporis Dominus egit, latius narrat. Nemo hic narrationis ordinem quaerat, ubi ea, quae posterius scribuntur, tempore priora inveniuntur. Et vidit duas naves stantes secus stagnum; piscatores autem descenderant, et lavabant retia. Duae naves duo populi sunt, Judaeorum scilicet, et gentium [(884) 1Kb] . Piscatores 169 autem utriusque populi doctores, et rectores intelliguntur; et in altera quidem pontifices, et sacerdotes, in altera vero philosophi, et poetae piscari solebant. Retia autem lavare, est suae praedicationis sententias exponere, et dilucidare [(884*) 1Kb] . [Col. 0374B] Ascendens autem in unam navim, quae erat Simonis, rogavit eum, ut a terra reduceret pusillum, et sedens docebat de navicula turbas. In naviculam Simonis Dominus ascendit, quia ad Synagogam et Judaeorum populum praedicare venit. Unde ipse ait: »Non sum missus, nisi ad oves, quae perierunt domus Israel (Matth. XV, 24).« De hac enim Simonis navicula Apostolus ait: »Qui operatus est Petro in apostolatu circumcisionis, operatus est et mihi inter gentes (Galat. II, 8).« Simonis igitur navicula Synagoga est, in qua Dominus residens turbas docebat, quia ibi Evangelia praedicavit, quibus omnes gentes docentur et ad fidem vocantur. Ut cessavit autem loqui, dixit ad Simonem: Duc in altum, et laxate retia vestra in capturam. Tunc enim Dominus loqui [Col. 0374C] cessavit, quando post passionem suam a praedicatione quievit. [(885) 1Kb] Et tunc quidem praecepit Simoni, aliisque apostolis omnibus, ut naviculam in altum ducerent, et retia in capturam laxarent, dicens eis: »Ite in universum mundum, praedicate Evangelium omni creaturae (Matth. XXVIII, 19).« Itemque: »Ite, docete omnes gentes, baptizantes eos in nomine Patris, et Filii, et Spiritus sancti (ibid.).« Mare igitur est mundus. Unde Psalmista: »Hoc mare magnum, et spatiosum, illic reptilia, quorum [Col. 0375A] non est numerus (Psal. CIII, 25).« De cujus altitudine, et profundo sic ait: »Deus noster refugium, et virtus, adjutor in tribulationibus, quae invenerunt nos nimis. Propterea non timebimus, dum conturbabitur terra, et transferentur montes in cor maris (Psal. XLV, 2, 3).« Retia vero Evangelia sunt, quorum sententiis fideles animae capiuntur, et illaqueantur. Multa enim retia multosque piscatores habet Ecclesia. Et respondens Simon dixit illi: Praeceptor, per totam noctem laborantes nihil cepimus. Sic enim et Synagoga, quamvis multum laborasset, retia misisset, Scripturas exposuisset, legem et Prophetas praedicasset, tamen quia hoc in nocte, id est, in tenebris ignorantiae faciebat, siquidem quod diceret, non intelligebat, valde paucos ex gentili populo capere, [Col. 0375B] et ad se convertere potuit. In verbo autem tuo laxabo rete. Et cum hoc fecissent, concluserunt piscium multitudinem copiosam. Hoc est enim, quod per Psalmistam dicitur: »Annuntiavi, et locutus sum, multiplicati sunt super numerum (Psal. XXXIX, 6).« Itemque: »Mihi autem nimis honorificati sunt amici tui, Deus, nimis confortatus est principatus eorum. Dinumerabo eos, et super arenam multiplicabuntur (Psal. CXXXVIII, 17 et 18).« Rumpebatur autem rete eorum, et annuerunt sociis, qui erant in alia navi, ut venirent, et adjuvarent eos. Et venerunt, et impleverunt ambas naviculas, ita ut mergerentur. Tunc enim Ecclesiae apostolorum rete rumpitur, quando Judaei, haeretici, et infideles violentis argumentationibus Evangelicae praedicationi contradicunt [Col. 0375C] [(886) 1Kb] . Unde Apostolus; »Ostium mihi magnum apertum est, et evidens, et adversarii multi (I Cor., XVI, 9).« Veniunt igitur his in adjutorium socii de alia navi, quia ex aliis omnibus Ecclesiis episcopi, et sacerdotes undique in unum conveniunt, veritatem aperiunt, haereticos damnant, et eos, quos illi fraudulenter deceperant, ad fidem et Ecclesiam revocant: Quod cum videret Simon Petrus, procidit ad genua Jesu, dicens: Exi a me, quia homo peccator sum, Domine. Stupor enim circumdederat eum, et omnes, qui cum illo erant, in captura piscium quam ceperunt. Similiter autem Jacobum et Joannem, filios Zebedaei, qui erant socii Simonis. Apostolus enim dicit: »Quae stulta sunt mundi elegit Deus, ut perdat sapientia; [Col. 0376A] et infirma mundi elegit Deus, ut confundat fortia; et ea, quae non sunt, ut ea, quae sunt, destrueret (ibid. I, 27).« Itemque: »Quia non cognovit mundus per sapientiam Dominum: placuit Deo per stultos praedicatores salvos facere credentes (ibid. I, 21).« Quis igitur non obstupescat? Quis non miretur, per tales praedicatores mundum conversum, philosophos superatos, mundi sapientiam destructam, et intra fidei retia, atque in Ecclesiae naviculam totam fidelium piscium multitudinem esse collectam, praesertim cum praedicarent Christum crucifixum, Judaeis quidem scandalum, gentibus autem stultitiam [(887) 1Kb] ? Sed quid significat quod Simon Petrus ait: Exi a me, Domine, quia homo peccator sum, nisi hoc, quod in Canticis canticorum Ecclesia dicit: »Fuge, dilecte [Col. 0376B] mi, assimilare capreae; hinnuloque cervorum super montes aromatum?« (Cantic. IX, 14.) Unde et ipse Dominus 170 Judaeis loquitur dicens: »Ecce relinquetur vobis domus vestra deserta (Matth. XXIII, 38).« Dicimus enim, naviculam Simonis Synagogam significare. Hanc igitur Dominum relinquere Petrus significabat, quando ut a se exiret, eum rogabat. Et ait ad Simonem Jesus: Noli timere; ex hoc jam homines eris capiens. Ne timeas, inquit, neque obstupescas, sed potius gaude, et crede, quia majori piscationi praedestinatus es. Usque modo pisces cepisti, amodo homines eris capiens. Alia navis, et alia retia dabuntur tibi [(888) 1Kb] . Et subductis ad terram navibus, relictis omnibus, secuti sunt eum.

XVII. [CAP. VI.] [Col. 0376C] Factum est autem in Sabbato secundo primo, cum transiret per sata, vellebant discipuli ejus spicas, et manducabant, confricantes manibus.Quia alia omnia in Matthaeo exposita sunt, hoc solum restat, ut quid significet in Sabbato secundo primo dicamus. Tria enim prima, id est, principalia, et maxima Sabbata habebant Judaei, quia tres in anno festivitates primas et maximas celebrabant. Primum enim, et principale Sabbatum in Martio erat, id est, Pascha. Secundum vero, cum spicarum manipulos offerebant. Tertium autem in mense septimo colebatur. Secundum igitur primum, id est, principale, et maximum Sabbatum illud erat [(889) 2Kb] , in quo spicarum manipulos offererebant. [Col. 0377A] Et de his quidem in Levitico satis diximus [(890) 1Kb] .

[CAP. VII] Ibat Jesus in civitatem, quae vocatur Naim, et ibant cum illo discipuli ejus, et turba copiosa. Cum autem appropinquaret portae civitais, ecce defunctus efferebatur filius unicus matris suae, et haec vidua erat, et turba civitatis multa cum illa [(891) 1Kb] . Haec enim vidua, quam turba multa sequitur, sancta Ecclesia est. De qua dicitur: »Viduam ejus benedicens benedicam (Psal. CXXXI, 15).« Vidua quidem est, non quod virum non habeat, sed quia eum videre non potest, quem adhuc post multa tempora venturum exspectat [(892) 1Kb] . Dicitur enim vidua, quasi a viro divisa [(893) 1Kb] . Id ipsum autem et per viduam mulierem et per hanc civitatem figuratur. Huic autem civitati [Col. 0377B] Dominus appropinquat, quia quotidie Ecclesiam suam visitare non cessat. De hac autem civitate toties defunctus effertur, quoties aliquis in peccato mortuus ab ea separatur. Quem tamen pia mater lacrymis prosequitur, quia nec fugientis filii Ecclesia obliviscitur: »Luget enim, ut Apostolus ait [(894) 1Kb] , quotidie de omnibus illis qui peccaverunt, et poenitentiam non egerunt de peccatis suis.« Quam cum vidisset Dominus, misericordia motus super illam, dixit ei: Noli flere: et accessit, et tetigit loculum. Hi autem, qui portabant, steterunt, et ait illi: Adolescens, tibi dico, surge. Et resedit, qui erat mortuus, et coepit loqui. Et dedit illum matri suae. Moerentium consolator Deus illorum maxime lacrymas intuetur [Col. 0377C] qui aliorum deflent peccata. Tangit loculum, sistit portatores, et mortuum suscitat, dum suae visitationis attactu ad poenitentiam hominem reducit. Mali isti portatores, qui ad sepeliendum hominem ferunt. Boni illi, qui a sepulcris ad vitam hominem reducunt. Isti enim portatores, vitia, et maligni spiritus, [Col. 0378A] haeretici, et seductores intelliguntur [(895) 1Kb] . Hos enim nisi dominus sisteret, quoscunque semel arriperent, sepulturae et aeternae damnationi traderent. Suscitatur igitur adolescens, sedet, loquitur, et matri redditur, quia ad poenitentiam peccator conversus, jam non ad flagitia, et mortem ruit, sed in Ecclesiae pace quiescit, Dei 171 magnalia loquitur, sua peccata confitetur, et Deo et Ecclesiae per omnia reconciliatur. Non autem vacat a mysterio, quod cum plures mortuos Dominus suscitaverit, tres tantum Evangelistae cum suscitasse scripserunt [(896) 2Kb] . Suscitavit enim filiam archisynagogi adhuc intra domum manentem, et in abditis penetralibus jacentem. Suscitavit autem et hunc viduae mulieris filium, jam quidem extra civitatis [Col. 0378B] portas elatum, sed nondum humatum. Suscitavit praeterea Lazarum non solum sepultum, verum etiam jam fetentem quatriduanum. Isti ergo tres mortui tria mortis genera significant. Moritur enim homo cogitatione, moritur operatione, moritur et peccandi consuetudine. Sed haec tertia mors illis aliis duabus pejor est, sicut et secunda valde prima deterior est. Peccat enim homo mala cogitando, sed plus peccat male operando, et eo amplius in peccato perseverando. Qui enim cogitando illicita et nefaria concupiscit, mortuus est, sed adhuc in domo manens, et peccatum interius celans, nondum ad sepulcrum effertur. Et iste quidem facile suscitatur, si eum visitaverit, vocaverit, et tetigerit Jesus. Talem [Col. 0378C] enim animam, quia facile excitatur, non penitus mortuam, sed quasi dormientem Dominus reputat dicens: »Non enim est mortua puella, sed dormit (Matth. IX, 24).« Si vero malum, quod intus cogitat, foras ostendat, et ad effectum perducat, non solum mortuus est, verum etiam extra domum, [Col. 0379A] imo extra civitatem elatus, et longe ab Ecclesia factus, jam sepulcro, et perditioni proximus est. Pro hoc igitur necesse est, ut ploret, lacrymetur, et oret pater Ecclesia, quatenus et ad perditionem ruenti occurrat Jesus, suscitet eum, ad vitam reducat, portatores sistat, matri reddat, et Ecclesiae reconciliet. At vero si et cogitatione, et operatione, et longa peccandi consuetudine mortuus est, hic quasi Lazarus quatriduanus jam fetet. Suscitatur tamen et iste, sed non tam facile, sicut illi. Quanto enim amplius in peccato aliquis perseverat, tanto difficilius ab eo separatur. Hoc autem ex eo ostenditur, quod in morte Lazari lacrymatus est Jesus; et non qualicunque, sed magna voce vocavit eum dicens: »Lazare, veni foras (Joan. XI, 43).« Qui [Col. 0379B] quasi longis pravae consuetudinis funibus irretitus, manibus, pedibusque ligatus prodiisse refertur [(897) 1Kb] .

XVIII. Rogavit Jesum quidam Pharisaeus, ut manducaret cum illo.Et ingressus domum Pharisaei discubuit. Et ecce mulier, quae erat in civitate peccatrix, ut cognovit quod accubuisset in domo Pharisaei, attulit alabastrum unguenti, et stans retro secus pedes ejus, lacrymis coepit rigare pedes ejus, et capillis capitis sui tergebat, et osculabatur pedes ejus, et unguento ungebat [(898) 1Kb] . In hoc Evangelio Pharisaei superbia reprimitur, et peccatricis mulieris humilitas commendatur [(899) 1Kb] . Pharisaeus iste Judaeorum populus est. Haec mulier peccatrix gentilitas intelligitur [(900) 1Kb] . Illum Dominus a lepra curavit; huic multa peccata dimisit. Non est igitur qui facit bonum, [Col. 0379C] non est usque ad unum. »Omnes enim, ut Apostolus ait, peccaverunt, et egent gloria Dei (Rom. III, 23).« Venit Jesus in domum Pharisaei, venit ad populum Judaeorum. Unde ipse ait: »Non sum missus nisi ad oves quae perierunt domus Israel (Matth. XV, 24).« Sed cur venit? Ut manducaret cum illo, ut carnalibus et spiritualibus cibis frueretur cum illo, et Patris voluntatem operaretur in illo. Ipse enim dixit: »Meus cibus est, ut faciam voluntatem Patris mei, qui in coelis est (Joan. IV, 34).« Ad tempus enim conversatus cum Judaeis, legis et prophetarum cibos suscipiebat cum eis, et annonam divini eloquii ministrabat eis. Hoc autem cognovit mulier, quae erat in civitate peccatrix. Hoc gentilitas [Col. 0379D] intellexit, quae in hujus mundi amplissima civitate conversabatur. Et quid egit? Vis audire quid? Attulit alabastrum unguenti. Per quod nihil melius quam [Col. 0380A] pectus, et cordis secretarium, plenum fide, et charitate intelligere possumus [(901) 1Kb] . Tale enim alabastrum hujusmodi unguenti servare consuevit. Id ipsum enim significavit et regina Austri, quae veniens a finibus terrae audire sapientiam Salomonis, pretiosissima ei aromata secum attulit. Nullum autem unguentum, nulla aromata sic Deo 172 redolent, sicut fides, et charitas, caeteraeque virtutes. Et stans retro secus pedes ejus, lacrymis coepit rigare pedes ejus. In eo enim quod retro mulier stat, devotio, et humilitas agnoscitur. In eo vero, quod lacrymis pedes rigat, vera poenitentia et cordis compunctio demonstratur. Et quoniam easdem lacrymas capillis tergit, et tergendo, ne videantur, abscondit, et dolet, se utique de illis non esse ostendit, qui omnia [Col. 0380B] opera sua faciunt, ut videantur ab hominibus. De quibus Dominus ait: »Quia receperunt mercedem suam (Matth. VI, 5).« Et osculabatur pedes ejus, et unguento ungebat. In osculo enim pacem, amorem, et dilectionem monstrabat [(902) 1Kb] . In unguento vero cordis intima blandimenta, et devoti obsequii affectionem significabat. Huic autem unguento illud oleum contrarium est, de quo dicitur: »Oleum autem peccatoris non impinguet caput meum (Psal. CXL, 5).« Quam similis est iste Pharisaeus illi alii de quo alibi dicitur: »Duo homines ascenderunt in templum, ut orarent, unus Pharisaeus, et alter publicanus (Luc. XVIII, 10).« Qui in sua justitia confidens superbe »stans haec apud se orabat: Deus, gratias ago tibi, quia non [Col. 0380C] sum sicut caeteri homines, raptores, injusti, adulteri, velut etiam hic publicanus.« Sicut enim ille illum publicanum, ita et iste istam peccatricem mulierem horrebat, et despiciebat. Unde subditur: Videns autem Pharisaeus, qui vocaverat eum, ait intra se dicens: Hic, si esset propheta, sciret utique quae et qualis est mulier, quae tangit eum, quia peccatrix est. Nescis, Pharisaee stulte, nescis. Nuper te mundavit a lepra, quem modo non credis esse prophetam. Et propheta quidem est, et optime scit quae et qualis sit mulier quae eum tangit, et quia peccatrix est. Ad hoc enim ipse venit, ad hoc ipse de coelis descendit. »Non enim venit vocare justos, sed peccatores ad poenitentiam (Matth. IX, 13).« Hoc ipse testatur. [Col. 0380D] Ejus verba sunt haec. Non horret igitur peccatores, qui pro peccatoribus factus est homo. Et respondens Jesus dixit ad illum: Simon, habeo tibi aliquid dicere. [Col. 0381A] At ille ait: Magister, dic. Duo debitores erant cuidam feneratori. Unus debebat denarios quingentos, alius quinquaginta. Non habentibus illis unde redderent, donavit utrisque. Quis ergo eum plus diligit? Respondens Simon dixit: Aestimo quia hic cui plus donavit. At ille dixit ei: Recte judicasti. Valde enim justum et rationabile est ut ille plus diligat cui plus donatur. Illud quoque aequum esse videtur, ut qui plus diligit, magis ametur. Merito igitur hanc peccatricem mulierem Dominus diligebat, a qua se multum diligi sciebat. Ideo enim dimissa sunt ei peccata multa, quia dilexit multum. Vide ergo quam pulchra similitudo de eo qui plus, et de eo qui minus debebat, in qua Pharisaeus secundum suam responsionem intelligere poterat, quia minus ipse quam [Col. 0381B] Maria Christum diligebat: siquidem se nec tantum debere, nec tantum sibi, quantum illi, dimissum esse, credebat. Unde et subditur: Et conversus ad mulierem dixit Simoni: Vides hanc mulierem? Intravi in domum tuam: aquam pedibus meis non dedisti; haec autem unguento unxit pedes meos. Propter quod dico tibi, remittuntur ei peccata multa, quoniam dilexit multum. Cui autem minus dimittitur, minus diligit. Ad mulierem conversus est Dominus, quia de muliere locuturus erat. Sed quid ait? Vides, inquit, hanc mulierem? Non talis est, qualem tu eam esse arbitraris. Aliter videtur a me, et aliter videtur a te. Tu exterius, ego interius; tu in facie, et ego in corde video. Mihi ejus fides, ejus amor non est occultus. Intravi in domum tuam; aquam pedibus [Col. 0381C] meis non dedisti; haec autem lacrymis rigavit pedes meos. Quantum igitur interest inter aquam et lacrymas, tantum interest inter tuum et illius amorem. Sed haec praeter litteram aliud significare videntur. Neque enim credibile est eum qui Christum ad convivium invitaverat, ejus pedibus aquam dare noluisse. Diximus enim per Pharisaeum, Judaeos; per mulierem, gentiles significari; Christi vero pedes, ejus humanitatem, sicut ejus caput, ipsius divinitatem significat [(903) 1Kb] . Hoc enim Apostolus ait: »Omnis viri caput Christus, Christi caput Deus (I Cor. XI, 3).« Christi igitur pedibus Judaei aquam non dant, neque eos lavant, imo vero quantum possunt sordidant, et deturpant, quia Salvatorem nostrum cum iniquis reputantes, vitiorum pulvere, et [Col. 0381D] terrena contagione judicant esse pollutum [(904) 1Kb] . At vero apostolus Petrus Christi pedes lavabat, cum de eo diceret: »Qui peccatum non fecit, nec dolus [Col. 0382A] inventus est in ore ejus (I Petr. II, 22).« Nemo enim sic lotus, nemo sic mundus, sicut ille qui sine peccato est. Unde et Ecclesia jam baptizata, et a peccatis mundata dicit 173 »Lavi pedes meos, quomodo inquinabo illos?« (Cant. V, 3.) Nos autem non solum aquam, sed et lacrymas Christi pedibus damus, quia ejus humanitati nos humiliter inclinamus, et inde peccatorum veniam exspectamus, eamque adoramus, et veneramur, et cum lacrymis deprecamur. Sequitur: Osculum mihi non dedisti; haec autem, ex quo intravit, non cessavit osculari pedes meos. Osculum enim, pacis et dilectionis signum est. Osculum igitur Judaei Christo Domino non dederunt, quem gratis, et sine causa odio habentes, usque ad mortem persecuti sunt. Unde ipse ait: [Col. 0382B] »Quia odio habuerunt me gratis (Joan. XV, 25).« Gentiles vero ejus pedes osculari non cessant, quia ab ejus amore non separantur [(905) 1Kb] , et in ipsius nominis confessionem mori non timent. Quodammodo enim Christi martyres osculabantur eum, dum eum confitentes, et bene de eo loquentes, moriebantur pro eo. Oleo caput meum non unxisti; haec autem unguento unxit pedes meos. Majorem igitur reverentiam Christi humanitati ferunt gentiles, quam ejus divinitati Judaei aliquando exhibuissent. Ipsi eum neque Deum esse, neque sancti Spiritus gratia inunctum credunt. Nos autem, etiam secundum humanitatem, omni virtute, et gratia plenum esse confitemur, dicentes cum Psalmista: »Dilexisti justitiam, et odisti iniquitatem, propterea [Col. 0382C] unxit te Deus, Deus tuus, oleo laetitiae prae consortibus tuis (Psal. XLIV, 8).---« »In ipso enim, ut Apostolus ait, habitat omnis plenitudo divinitatis corporaliter (Coloss. II, 9).« Ejus utique corpus, ejus humanitatem, et pedes ungebat. Audiamus igitur quid ille beatissimae mulieri, audiamus quid in ejus figura Gentium Ecclesiae pro hujus tantae servitutis obsequio Dominus dicat: Dixit autem ad illam: Mulier, remittuntur tibi peccata tua. Vide ergo quid lacrymae possint. Vide quid fides, et dilectio operetur. Pauco temporis spatio justificata est mulier, et ab omni peccato mundata, quae tam peccatrix fuerat, ut eam videre Pharisaeus dedignaretur. Nemo igitur desperet, nemo de Domini misericordia diffidat. Clemens est Dominus, qui ex corde [Col. 0382D] conversis tam facile miseretur [(906) 1Kb] .

XIX. [CAP. IX.] [Col. 0383A] Factum est autem, cum complerentur dies assumptionis ejus, et ipse faciem suam firmavit, ut iret in Jerusalem.Et misit nuntios ante conspectum suum. Factum est, inquit, cum jam dies assumptionis ejus complerentur, et tempus ejus passionis, resurrectionis, ascensionis, sive assumptionis, appropinquaret, firmavit faciem suam, ut iret in Jerusalem, sicut in ejus vultu, et facie manifeste apparebat. Facile enim in vultu voluntas dignoscitur. Et misit nuntios ante conspectum suum. Et euntes intraverunt in civitatem Samaritanorum, ut pararent illi. Et non receperunt eum, quia facies ejus erat euntis in Jerusalem. Non enim, ut alibi dicitur, coutuntur Judaei cum Samaritanis. Ideoque Samaritani Jesum recipere noluerunt, quia se in Jerusalem ire velle ostendebat. Jam quasi inimicum eum deputantes, sicut qui eorum diligeret inimicos [(907) 1Kb] . [Col. 0383B] Usque hodie namque omnes iniqui ideo Jesum, et ejus nuntios, ejusque Evangelium non recipiunt, quia eos in Jerusalem, ad pacem, ad misericordiam, et pietatem tendere, et festinare cognoscunt. Jerusalem namque visio pacis interpretatur. Cum vidissent autem discipuli Jacobus et Joannes, dixerunt: Domine, vis, dicimus, ut ignis descendat de coelo, et consumat illos, sicut Elias fecit? Et increpavit dicens: Nescitis cujus spiritus estis. Filius hominis non venit animas hominum perdere, sed salvare. Et abierunt in aliud castellum. Nesciebant enim apostoli cujus spiritus essent, qui se tantopere vindicare cupiebant. Si enim se spiritus pietatis, patientiae, et mansuetudinis servos, et discipulos esse novissent, nequaquam aliqua sui spiritus commotione tot homines, [Col. 0383C] irati occidere voluissent [(908) 1Kb] . Hoc enim postea probatum est, cum pro inimicis et persecutoribus orarent.

XX. [CAP. X.] Qui vos audit, me audit, et qui vos spernit, me spernit. Qui autem me spernit, spernit eum, qui me misit [(909) 1Kb] .Haec enim verba discipulis suis, eorumque successoribus, episcopis scilicet, et sacerdotibus locutus est Dominus [(910) 1Kb] . Quicunque igitur es, qui episcopos et sacerdotes audire contemnis, et eorum 174 verbis, et exhortationibus acquiescere despicis, saltem Deum ipsum non parvipendas, et eum audire non fastidias. Despicis audire sacerdotem, sed non mirum, quia pauper est, quia imbellis, et humilis est, quia vilis, et despicabilis [Col. 0383D] est, quia de pauperibus natus est. Audi vel [Col. 0384A] Dominum in eo loquentem, per eum te admonentem, et ad vitam reducentem. Apostolus enim dicit: »An experimentum quaeritis ejus, qui in me loquitur Christus?« (II Cor. XIII, 3.) Sic igitur in episcopis, et sacerdotibus Christus loquitur, atque in eis ab aliis honoratur, et ab aliis reprobatur. Sustinet modo, nec facile vindicat injurias suas. Sed audi eum dicentem: Tacui. Nunquid semper tacebo? Dicat Psalmista: »Deus, inquit, quis similis tibi? Ne taceas, neque compescaris, Deus. Quoniam ecce inimici tui sonuerunt, et qui te oderunt extulerunt caput (Psal. LXXXII, 2, 3).« Noli itaque spernere discipulos et nuntios Christi; imo noli Deum ipsum spernere in discipulis suis. Nisi enim ipse in suis discipulis sperneretur, nequaquam dixisset: Qui [Col. 0384B] vos spernit, me spernit. Qui autem me spernit, spernit eum, qui me misit. Hoc Judaei audiant, et audientes timeant, ut vel sic placare valeant, quem offendere non timuerunt. Ipsi enim non solum spreverunt, verum etiam crucifixerunt Christum Dominum. Reversi sunt autem septuaginta duo cum gaudio dicentes: Domine, etiam daemonia subjiciuntur nobis in nomine tuo. Hos enim, ut superius dicitur, miserat Dominus binos ante faciem suam in omnem civitatem, et locum, quo ipse erat venturus. Nunc autem reversi Domino omnia scienti, cum gaudio referebant ea, quae non ipsi, sed ipse in illis fuerat operatus. Gaudebant enim de nomine Christi, cujus et virtutem experti erant. Gaudebant et de gratia immensa sibi a Domino attributa, quoniam non solum [Col. 0384C] infirmitates curabant, verum etiam daemonibus imperabant, et sibi eos subjectos esse videbant; quibus mundi hujus reges, et principes, omnesque homines iniquos subjectos esse sciebant. Dicebant ergo: Domine, non solum languores, et infirmitates, non solum homines iniqui, sed etiam ipsi daemones subjiciuntur nobis in nomine tuo, quibus subjecta sunt omnia, quae longe sunt a consortio tuo. Et ait illis: Videbam Satanam, sicut fulgur de coelo cadentem. Ecce dedi vobis potestatem calcandi supra serpentes et scorpiones. Coelum enim, vel Ecclesia, vel sanctorum animae intelliguntur. Videbat igitur Dominus Satanam de coelo cadentem. Videbat diabolum Ecclesiam, et sanctorum habitacula fugientem: [Col. 0384D] et hoc, quod ei discipuli narrabant, jam [Col. 0385A] se praevidisse, et cognovisse firmabat [(911) 1Kb] . Unde et alibi ait: »Nunc judicium est mundi: nunc princeps hujus mundi ejicietur foras (Joan. XII, 31).« Nisi enim hoc praevidisset, quare in mundum venisset? et quare carnem sumpsisset [(912) 1Kb] ? Ad hoc enim Dominus in mundum venit, ut diabolum fugaret, et de illius impia potestate animas hominum liberaret. Quod igitur nunc fieri incipiebat, antequam fieret, praevidebat, suoque in tempore fieri disponebat. Videmus itaque et nos usque hodie Satanam sicut fulgur de coelo cadentem, et cum magno furore, et indignatione sanctam Ecclesiam relinquentem. Quoties enim flagitiosus aliquis ad poenitentiam redit, toties Satanas de coelo cadit. Multi enim adulteri, perjuri, et homicidae sunt in [Col. 0385B] Ecclesia, quae regnum coelorum vocatur, qui statim ut convertuntur, a diabolo relinquuntur, et non velocius de coelo cadet fulgur, quam de illorum mentibus cadit diabolus. Ecce dedi vobis potestatem calcandi super serpentes, et scorpiones, et supra omnes virtutes inimici, et nihil vobis nocebit. Serpentes, et scorpiones non solum maligni spiritus, verum etiam tyranni, omnesque Ecclesiae persecutores intelligi possunt, quoniam et venenosi sunt, et nunquam recta incedunt via. Virtus autem inimici quid melius intelligi potest, quam Nero, et Simon Magus, Diocletianus, et Maximianus, et ipse Antichristus perditionis filius? Est praeterea virtus inimici, superbia, avaritia, omnisque luxuria, quibus multi vincuntur, et diabolo subjiciuntur. Unde et [Col. 0385C] Job, cum de eo loqueretur, ait: »Virtus ejus in lumbis ejus, et fortitudo illius in umbilico ventris ejus (Job. XL, 11).« Haec autem Christi discipulis non nocebunt, Domino eos protegente, et ubique defendente. Non nocebit utique, si contra repugnaverint, eisque non assenserint [(913) 1Kb] .

175 Sequitur: Verumtamen in hoc nolite gaudere, quia spiritus vobis subjiciuntur; gaudete autem, quod nomina vestra scripta sunt in coelis. Multi enim sunt [Col. 0386A] quibus daemonia subjiciuntur, quos non gaudium quidem, sed luctus, et moeror exspectat [(914) 1Kb] . Quibusdam enim in judicio dicentibus, Domine, nonne in nomine tuo prophetavimus, daemonia ejecimus, et virtutes multas fecimus? dicturus est Dominus: Ite, operarii iniquitatis. Amen dico vobis, nescio vos [(915) 1Kb] . Non ergo gaudeant Christi discipuli, quia daemonia subjiciuntur eis; gaudeant autem, quia eorum nomina scripta sunt in coelis. Illud enim gaudium vanum, et temporale est. Hoc autem utile, et aeternum. Illud ad vanam gloriam respicit. Hoc ad gloriam spectat [(916) 1Kb] . Et illud quidem similiter habere possunt et mali, et boni. Hoc autem non habebunt nisi boni [(917) 1Kb] .

XXI. Quidam legisperitus surrexit tentans illum, et dicens: Magister, quid faciendo vitam aeternam possidebo? [(917*) 1Kb] In hoc enim, quod ait, tentans eum [(918) 1Kb] , manifeste ostendit quia non ad hoc, ut vitam aeternam possideret; sed ut in aliquo eum reprehenderet, si posset, eum interrogabat. At ille dixit ad eum: In lege quid scriptum est? Quomodo legis? Si, inquit, legisperitus es, et legem nosti, utique quid de vita aeterna lex dicat intelligis. Dic ergo, quid de hoc in lege scriptum sit? Ille respondens dixit: Diliges Dominum Deum tuum ex toto corde tuo, et ex tota anima tua, et ex omnibus viribus tuis, et ex omni mente tua; et proximum tuum sicut teipsum. Dixitque illi: Recte respondisti; hoc fac et vives. Ecce, quomodo Dominus comprehendit sapientes in astutia eorum. Ipse legisperitus suam intentionem revelat, [Col. 0386C] et ad quid Dominum interrogaverat manifestat. Ipse interrogat, ipse respondet, ipse sui ipsius et magister, et discipulus factus est. Sciebat enim, quod in lege scriptum erat. Hoc enim Dominus fateri coegit. Cur ergo interrogabat quod sciebat? Ideo utique, quia Dominum reprehendere volebat. Dominus autem eum non reprehendit, sed recte eum respondisse ait. Ille autem, volens justificare seipsum, dixit ad Jesum: Et quis est meus proximus? Quia enim [Col. 0387A] Deum, et proximum diligere ad justitiam, et vitam aeternam possidendam sufficere posse audierat, illico seipsum justum esse ostendere voluit, quasi qui Deum, et proximum dilexisset; nisi forte aliter, quam ipse, quis sit ejus proximus, Dominus intelligeret. Unde ait: Et quis est meus proximus? Putabat enim fortasse, illum solum sibi esse proximum, qui vel amore, vel carnis conjunctione sibi prae caeteris propinquior erat. Sed non est ita. Dicente Domino: »Si enim diligatis eos qui vos diligunt, quam mercedem habebitis? Nonne et publicani hoc faciunt?« (Matth. V, 46.) [(919) 1Kb] Suspiciens autem Jesus dixit Homo quidam descendebat ab Jerusalem in Jericho, et incidit in latrones. Qui etiam dispoliaverunt eum, et plagis impositis abierunt, semivivo [Col. 0387B] relicto. Quid enim homo iste, nisi genus humanum? Quid Jerusalem, nisi paradisus? Quid Jericho, nisi mundus iste intelligitur? Jericho namque interpretatur luna [(920) 2Kb] : quod tantae mutabilitati subdita est, ut nunquam in 176 eodem statu, nunc crescendo, nunc minuendo, permaneat. Unde et non immerito hunc mundum significat. Cujus mutabilitas perpetua est, et sine mutationibus stare non potest. Ut enim de coelo, et tempore, de diebus, mensibus, et anno taceamus, quae semper volvuntur, et in se replicantur, neque aer, neque terra, neque mare, neque ipsi homines suam perpetuo servant figuram. Quorum omnium mutationes longum est narrare per singula. Tunc igitur genus humanum ab Jerusalem in Jericho, quando in hunc mundum primus homo [Col. 0387C] de paradiso abjectus est. Totum enim humanum genus simul erat in eo. Totum igitur simul descendit cum eo, et incidit in latrones. Latrones isti, maligni spiritus sunt, qui furtim, et per latrocinium, animarum thesaurum cunctis divitiis excellentiorem, virtutem scilicet, et bona opera nobis subripiunt. Quin etiam dispoliaverunt eum. Nimirum illa tunica immortalitatis, qua primus homo exutus, nudum se intelligens, Domino interroganti ubi esset, respondit dicens: »Audivi, Domine, vocem tuam, et abscondi me, eo quod nudus essem (Gen. III, 10).« [Col. 0388A] Et plagis impositis, abierunt semivivo relicto. Tot enim plagas unicuique homini diabolus imponit, quot vitiis eum servire compellit. Alios enim per superbiam, alios per avaritiam, alios per luxuriam, atque alios aliis modis vulnerat, et occidit. Accidit autem, ut sacerdos quidam descenderet eadem via, et viso illo, praeterivit. Quis est enim iste sacerdos, nisi Aaron cum filiis suis, totusque ille ordo sacerdotalis, quos pro caeteris orare Dominus jusserat? Iste autem eadem via descendebat, quia et ipse morti et corruptioni subditus erat. Unde, viso illo, praeterivit, quia eum liberare non potuit. Similiter et Levita, cum esset secus locum, et videret eum, pertransiit. Levita enim non solum Moyses, sed et tota tribus levitica intelligitur. Quamvis enim soli filii Aaron [Col. 0388B] sacerdotio fungerentur, tota tamen tribus Levi orationibus instabat, quoniam de decimis, et eleemosynis vivebat. Pertransiit igitur et Levita, quia neque isti genus humanum a mortis periculo eripere potuerunt. Samaritanus autem quidam iter faciens venit secus eum, et videns eum, misericordia motus est. Seipsum enim Samaritanum Dominus dicit, quod nomen inimici sui Judaei ei imposuerunt, dicentes: »Nonne bene dicimus nos, quia Samaritanus es tu, et daemonium habes?« (Joan. VIII, 48.) Samaritanus tamen interpretatur custos. Quo nomine ille quidem dignus est, cui per prophetam dicitur: »Custos quid de nocte, custos quid de nocte?« (Isa. XXXI, 11.) Et Psalmista: »Nisi Dominus custodierit civitatem, in vanum vigilant, qui custodiunt eam [Col. 0388C] (Psal. CXXVI, 1).« Hic autem iter faciens, et sicut caeteri homines ad finem tendens, sua misericordia hominem liberavit, et suo sanguine redemit. Unde et subditur: Et appropinquans alligavit vulnera ejus, infundens oleum et vinum. Qua in re nos Dominus docuit qualiter infirmis ad poenitentiam venientibus mederi debeamus. Vulnera enim ligamus, quando a peccato peccatorem cessare jubemus. Quanto enim tempore in peccato homo perseverat, tanto tempore vulnera soluta et aperta habet. Oleum autem infundimus [(921) 2Kb] , quando misericorditer consolando [Col. 0389A] indulgentiam peccatori promittimus. Infundimus insuper et vinum, quando aspere redarguendo, jejunare, et carnem macerare jubemus. Non sit igitur sine vino oleum, neque oleum sine vino. Unde Apostolus: »Argue, inquit, obsecra, insta, opportune, importune (II Tim. IV, 2).« Obsecrando enim oleum, et increpando vulneribus vinum infundimus. Et imponens illum in jumentum suum, duxit in stabulum, et curam ejus egit. Jumentum Christi ejus humanitas est. Hoc enim ferimur: hoc ad stabulum, et ad Ecclesiam ducimur. De quo ipse »Ut jumentum, inquit, factus sum apud te (Psal. LXXII, 23).« Et propheta: »Vere labores nostros ipse tulit, et dolores nostros ipse portavit (Isa. LIII, 4).« Christi enim humanitas nos docuit, nos redemit, [Col. 0389B] nos in unam fidem, et in unam Ecclesiam collegit. Ibi curam nostri agit, ibi nos quotidie sanat, et alit. Et altera die protulit duos denarios, et dedit stabulario, et ait: Curam illius habe, et quodcunque supererogaveris, ego, cum rediero, reddam tibi. Duo namque dies, duo tempora sunt. Primus dies ab Adam usque ad Christum. Secundus usque ad finem saeculi [(922) 1Kb] . Hoc igitur secundo die, id est, postquam Dominus in mundum venit, duos denarios protulit, eosque stabulario dedit. Duo namque denarii, duo sunt testamenta [(923) 1Kb] . Primo utique unus 177 tantum denarius dabatur, quia alter denarius nondum compositus erat. Nunc autem duo denarii dantur, qui cunctis languentibus, et ad Ecclesiam venientibus ad omnem expensam sufficere possunt. [Col. 0389C] Stabulum enim Ecclesia est. Unde et in stabulo Dominus natus est. Stabularius, episcopus. Ipse enim stabulum custodit, Ecclesiam regit, et Dei animalia divini eloquii pabulo reficit. Bonus stabularius beatus Paulus [(924) 1Kb] , qui et duos denarios sibi a Domino commissos fideliter distribuit, et magnum aliquid de suo supererogavit. Ait enim [(925) 1Kb] : »De virginibus autem praeceptum Domini non habeo, consilium autem do (I Cor. VII, 25).« Audiamus igitur hoc consilium, quod supererogando Apostolus [Col. 0390A] dat: »Existimo, inquit, hoc bonum esse propter instantem necessitatem, quoniam bonum est homini sic esse. Alligatus es uxori? noli quaerere solutionem. Solutus es ab uxore? noli quaerere uxorem. Si autem acceperis uxorem, non peccasti, et si nupserit virgo, non peccabit (ibid., 26).« Hoc enim Apostolus supererogavit. Hoc in duobus denariis non accepit. Supererogavit autem et multa alia. Cum enim ei de Evangelio vivere liceret, de Evangelio tamen vivere nolebat, sed laborem labori supererogabat. Possumus autem per hanc supererogationem, ipsam quoque boni operationem intelligere. Quod enim testamentorum verba exponit, denarios expendit. Qui vero agit, quod exponit, etiam super denarios aliquid erogat. Cujus erogationis mercedem [Col. 0390B] Dominus se tunc redditurum esse promittit, quando ad judicium revertetur. Sequitur: Quis horum trium videtur tibi proximus fuisse illi qui incidit in latrones? At ille dixit: Qui fecit misericordiam in illum. Et ait illi Jesus: Vade, et tu fac similiter. Ille enim proximus est tibi, cui miserendo appropinquas. Qui vero nulli miseretur, nullum proximum habet. Magna est igitur misericordia, quae ignotis etiam, et extraneis nos proximos facit. Magna est misericordia, per quam vita possidetur aeterna [(926) 1Kb] .

XXII. Intravit Jesus in quoddam castellum, et mulier quaedam, Martha nomine, excepit illum in domum suam. Et huic erat soror nomine Maria, quae etiam sedens secus pedes Domini, audiebat verbumillius [(927) 1Kb] Omnia opera Salvatoris nostri plena sunt sacramentis. [Col. 0390C] Quidquid ubique agit, agitur significatione. Quod enim tunc temporis in quodam castello corporaliter egit, quotidie in sancta Ecclesia agit. Ecclesia castellum est [(928) 1Kb] , et non qualecunque, sed forte, et insuperabile, utpote super montem positum, muro circumdatum, turribus munitum, et angelorum exercitu, virtutumque praesidiis armatum. In hoc igitur castellum Dominus Jesus quotidie ingreditur. Hoc assidue visitare non dedignatur. In hoc a Martha suscipitur, ejus in domum inducitur. Videamus itaque, [Col. 0391A] quid significet Martha. Videamus, quid significet Maria. Utraque enim magnum aliquid significat. In his enim duabus Ecclesia tota consistit. Altera enim activam, altera contemplativam vitam significat [(929) 1Kb] . Et activam quidem Martha: Maria vero contemplativam. Unde non Maria, sed Martha Christum in domum suscepisse dicitur. Maria enim non habet domum, quia vita contemplativa omnem hujus saeculi spernit habere possessionem. Sufficit ei ad pedes Domini sedere; sufficit ei semper legere, et orare, et in Dei contemplatione vacare. Sufficit ei praeterea verbum Dei semper audire, et mentem potius, quam ventrem nutrire. Tales enim, prophetae fuerunt, tales et apostoli, tales et multi alii, omnia relinquentes, mundum fugientes, Domino adhaerentes, [Col. 0391B] tanquam nihil habentes, et omnia possidentes. Hanc autem vitam non habent, nisi boni. Activam vero similiter habent et mali, et boni. Inde enim et activa dicitur, quia semper in actu est, semper in fatigatione, et labore est, et vix aliquando quiete esse potest. Sed nos de illa activa non dicimus, quae latrones exercet, tyrannos movet, avaros sollicitat, adulteros inquietat, et omnes iniquos ad iniquitatis opera incitat. Sicut enim non loquimur de alia Martha, nisi de illa, quae soror est Mariae, ita non loquimur de alia vita activa, nisi de illa cui proxima est contemplativa. Illa enim activa, quae munda, et sine peccato est, contemplativae proxima est. Quod enim Apostolus praedicat, quod baptizat, quod manibus propriis laborat unde vivat, quod discurrit per [Col. 0391C] civitates, quod ei sollicitudo est omnium Ecclesiarum, ad quam vitam, nisi ad activam, pertinet? Unde et hic de Martha dicitur, quia satagebat circa frequens ministerium. Videmus enim 178 usque hodie Ecclesiarum praepositos, et ministros sollicite discurrere, laborare, aestuare, et multis modis fratrum necessitatibus insudare, ut eos quoque non immerito circa frequens ministerium satagere dicamus. Quamvis igitur contemplativa melior sit, quam activa, quia sine sollicitudine est, et nunquam fallit, activa tamen tam necessaria est, ut ipsa quoque contemplativa in hac vita sine ea esse non possit [(930) 1Kb] . Altera igitur indiget altera. Haec enim orat, illa laborat. Altera mentem, et altera ventrem replet. Unde Apostolus: »Si nos, inquit, vobis spiritualia [Col. 0391D] seminavimus, non magnum est, si carnalia vestra metamus (I Cor. IX, 11).« Qui enim sic seminat, ad supernae felicitatis contemplationem mentes audientium elevat. Dicatur ergo: Martha autem [Col. 0392A] satagebat circa frequens ministerium. Quae stetit, et ait: Domine, non est tibi curae, quod soror mea reliquit me solam ministrare? Dic ergo illi, ut me adjuvet. Saepe enim stat activa, et, si dici potest, invidet contemplativae. Qui igitur soli contemplationi vacare desiderat, solitariam vitam eligat, ne dum in conventu multorum a contemplatione surgere non vult, caeteros stare faciat, et opus cunctis necessarium impediat. Quamvis enim Mariae partem laudat, in Ecclesiis tamen, et multorum congregationibus plus Martha, quam Maria utilis est. Martha omnibus: Maria proficit sibi. Illa sollicita: ista quieta. Unde et Dominus respondens ait: Martha, Martha, sollicita es, et turbaris erga plurima. Porro unum est necessarium. Sed quid unum? Vis audire, [Col. 0392B] quid? Maria optimam partem elegit, quae non auferetur ab ea. Illud igitur necessarium est, quod non auferetur, et aeternum est. Verumtamen neque Martham sollicitudinem cessare Dominus jussit, neque Mariam eam non adjuvare praecepit. Ostendit autem eis, quid necessarium sit, et ad quem finem utriusque intentio tendere debeat. Bona est enim omnibus Ecclesiarum sollicitudo, quam se Apostolus quoque habuisse dicit; sed non illa, quae ab aeternae dulcedinis contemplatione mentem penitus extorqueat. Frustra enim sollicitus est, qui non pro amore Dei, sed pro vana gloria et lucro temporali, et hujus saeculi dignitatibus sollicitus est. De talibus enim Dominus ait: »Quia receperunt mercedem suam (Matth. VI, 2).« Bene vero sollicito quid dicitur: [Col. 0392C] »Euge, serve bone, et fidelis, quia super pauca fuisti fidelis, supra multa te constituam; intra in gaudium Domini tui (Matth. XXV, 21-23).« Bona est ergo sollicitudo Marthae, si tamen non mundo, sed Domino ministret. Debet autem Maria aliquando surgere, et sororem sollicitam adjuvare. Surgens autem videat, ne assuetae contemplationis penitus obliviscatur; ne forte, dum aliis prodesse desiderat, sui ipsius detrimentum faciat. Cum enim viri religiosi solitarii, et quieti, divinae contemplationi dediti, multorum precibus ecclesiastica regimina suscipiunt, tunc utique surgit, et sororem sollicitam Maria adjuvare venit. Sic igitur fit, ut illa, quae prius quieta, sterilis, et infecunda erat, jam laborare incipiat, multosque Deo filios pariat, et nutriat. [Col. 0392D] Hoc enim significavit Rachel, prius quidem sterilis, sorore ejus fecunda, et multorum filiorum progenie gloriante. Sed postea ipsa quoque concepit, et filios parere coepit [(931) 1Kb] .

XXIII. [CAP. XI.] [Col. 0393A] Et factum est, cum esset in loco orans, ut cessavit, dixit unus ex discipulis ejus ad eum: Domine, doce nos orare, sicut Joannes docuit discipulos suos. Et ait illi: Cum oratis, dicite: Pater, sanctificetur nomen tuum,adveniat regnum tuum, et caetera. Haec autem in Matthaeo exposita sunt. Sed Lucas illam unam deprecationem praetermisit, qua dicitur: Fiat voluntas tua sicut in coelo, et in terra. Quae quidem, si bene intelligatur, tota in illa continetur, quae ait: Adveniat regnum tuum. Quid est enim, adveniat regnum tuum, nisi regnum quod in coelis est, veniat et fiat, et construatur in terris? Ut quia rex unus est, regnum quoque et hic, et ibi simile sit. Quod si fit, profecto erit voluntas ejus sicut in coelo, et in terra.

XXIV. Et ait ad illos: Quis vestrum habebit amicum, et ibit ad illum media nocte, et dicet illi: Amice, commoda mihi tres panes, quoniam amicus meus venit de via ad me, et non habeo quod ponam ante illum;et ille de intus respondens dicat: Noli mihi molestus esse; jam ostium clausum est, et pueri mei mecum sunt in cubili, non possum surgere et dare tibi? Et ille, si perseveraverit pulsans, dico vobis etsi non dabit illi surgens, eo quod amicus ejus sit, propter improbitatem tamen 179 ejus surget, et dabit ei quotquot habet necessarios [(932) 1Kb] . His enim verbis admonemur, ut spiritum sapientiae, et intellectus ab eo quaeramus, a quo est omnis sapientia, et cum quo fuit semper, et est ante aevum. Quatenus amicis nostris de via venientibus, et sanctarum Scripturarum panem petentibus, [Col. 0393C] cibum spiritualem apponere valeamus. De hoc enim et Jacobus apostolus ait: »Si quis vestrum indiget sapientia, postulet a Deo, qui dat omnibus affluenter, et non improperat, et dabitur ei. Postulet autem in fide nihil haesitans (Jac. I, 5).« Quando enim subjecti nostri nos de Scripturis interrogant, tunc amici nostri veniunt de via ad nos et tanto quidem de longiori via, quanto longius sunt ab intelligentia. Oportet igitur nos habere quid eis apponamus, ut inde illorum mentes famelicas reficiamus. Quod si non habemus, surgamus media nocte. Haec enim nox, ignorantia est. Legamus, et Scripturas perscrutemur. Rogemus Dominum, ut nobis oculos mentis aperiat, et tres panes illos nobilissimos et prae cunctis deliciis suavissimos nobis [Col. 0393D] commodare dignetur [(933) 2Kb] . Tres enim istos panes, legem, et prophetas, et Evangelia intelligimus. De quibus Moyses metaphorice ait: »Dominus de Sina [Col. 0394A] venit, et de Seir ortus est, nobis apparuit de monte Pharan, et cum eo Sanctorum millia (Deuter. XXXIII, 2).« Tres isti montes, tres panes sunt, et tria modo dicta sanctarum Scripturarum volumina. Sina enim legem significat, quia ibi lex data est. Seir prophetas, quia hispidus interpretatur. Prophetae enim valde hispidi, et asperi, et difficiles sunt. At vere mons Pharan, qui frugifer dicitur, Evangelia designat, cujus semina prae cunctis seminibus ubique gentium fructificasse cognovimus. Venit igitur Dominus de Sina, quia ejus adventus pluribus in locis in lege, id est in libris Moysi, annuntiatur, secundum illud: »Prophetam vobis suscitabit Dominus de fratribus vestris, tanquam me ipsum audietis (Deut. XV, 18; Act. III, 22).« Ortus est autem in Seir, quia ejus [Col. 0394B] ortus, et nativitas manifestissime in prophetis invenitur. Unde Isaias: »Ecce virgo concipiet, et pariet filium, et vocabitur nomen ejus Emmanuel (Isa. VII, 14).« Apparuit autem de monte Pharan, quia ejus nativitas, passio, et resurrectio, quid egerit, et qualiter vixerit in Evangeliis declaratur. Hos igitur tres panes quaeramus, sine quibus anima non vivit, qui cunctis esurientibus sufficere possunt. Quaeramus et non deficiamus, pulsemus et perseveremus, etiamsi ille amicus noster unicuique nostrum dixerit: Noli mihi molestus esse: jam ostium clausum est, et pueri mei mecum sunt in cubili: non possum surgere, et dare tibi. Hoc enim amicus noster, id est Deus et Dominus noster, qui in tantum nos dilexit, ut mori pro nobis non dubitaret, hoc ipse nobis non dicit, [Col. 0394C] dicere tamen videtur, cum post multum laborem, post multas preces, post multum intelligendi desiderium non exaudit. Quid enim sic orat, sicut sancta desideria? Nisi enim desiderium oraret, Psalmista non diceret: »Desiderium pauperum exaudivit Dominus (Psalm. X, 17).« Tunc igitur bene oramus, quando bonum aliquod desideramus? Nemo autem est qui sacras Scripturas intelligere non desideret. Nemo igitur est qui pro his panibus non oret. Sed quia Dominus jam coelos ascendit, et ostium clausit, id est a praedicatione quievit; quia jam pueros suos, sanctos videlicet apostolos, in aeternae quietis cubiculum secum collegit [(934) 1Kb] , jam ad nos docendum neque ipse, neque illi huc ulterius corporaliter redire possunt. Et hoc est quod ait: Noli mihi molestus [Col. 0394D] esse, jam ostium clausum est, et pueri mei mecum sunt in cubili, non possum surgere, et dare tibi. Nos tamen ab hac molestia, ab hac importunitate. [Col. 0395A] et ab hac violentia non cessemus. Ipse enim Dominus ait: »Regnum coelorum vim patitur, et violenti diripiunt illud (Matth. XI, 12).« Bona est igitur haec violentia, bona est haec molestia, et improbitas, et in tantum bona, ut panes, quos nobis Dominus pro ipsa amicitia dare non vult, propter improbitatem tamen surgens det nobis ad sufficientiam et necessitatem. Hoc est enim quod ait: Et ille, si perseveraverit pulsans, dico vobis, etsi non dabit illi surgens, eo quod amicus ejus sit, propter improbitatem tamen ejus surgens dabit ei quotquot habet necessarios. Unde adhuc subditur: Et ego dico vobis: Petite et dabitur vobis; quaerite, et invenietis; pulsate, et aperietur vobis. Omnis enim, qui petit, accipit; et qui quaerit, invenit; et pulsanti aperietur. Hac [Col. 0395B] enim tanta verborum 180 inculcatione manifeste Dominus ostendit, quam sollicitos, molestos, importunos, violentos et improbos ad petendum nos esse velit. Unde et quidam ait: Labor improbus omnia vincit [(935) 1Kb] . Haec autem, et caetera, quae in hoc Evangelio sequuntur, in Matthaeo exposita sunt.

XXV. Vae vobis, qui aedificatis monumenta prophetarum;sed non ideo, quia monumenta prophetarum aedificatis, imo quia mala intentione aedificatis ea, et quia patres vestri occiderunt illos, id est, quia filii estis illorum qui prophetas occiderunt. Filii autem non natura tantum, sed imitatione. Quantum enim ad naturam, eorum filii ipsi quoque apostoli fuerunt. Imitatione autem unusquisque illius filius est, quem imitatur. Unde et [Col. 0395C] boni dicuntur filii Abrahae. Malis autem dicitur: »Vos ex patre diabolo estis (Joan. VIII, 44).« Profecto testificamini, quod consentitis operibus patrum vestrorum, quoniam quidem ipsi eos occiderunt, vos autem aedificatis eorum sepulcra [(936) 1Kb] . In hoc enim ostenditur eos non pietatis, vel reverentiae causa, prophetarum monumenta aedificasse, sed potius memoriae, victoriaeque, et audaciae patrum suorum: qui tales videlicet fuerint, qui ipsos prophetas occidere non timuissent. Quatenus hoc omnes videntes timerent, et nemo adversum civitatem, et templum prophetare praesumeret. Inde enim Dominus accusatur, quasi qui se templum Dei destruere posse [Col. 0396A] dixisset. Inde et adversus beatum Stephanum falsi testes dicebant: »Homo iste non cessat loqui adversus locum sanctum, et legem. Audivimus enim eum dicentem, quoniam Jesus Nazarenus destruet locum istum (Act. VI, 13).« Sed haec in Matthaeo planiora sunt.

XXVI. [CAP. XII.] Dixit autem ei quidam de turba: Magister, dic fratri meo, ut dividat mecum haereditatem.At ille dixit ei: Homo, quis me constituit judicem, aut divisorem super vos? Non enim ad hoc venerat Dominus, ut agros divideret, vel de possessionibus judicaret, sed ut avaritiam arceret, patientiam admoneret, et mundi contemptum doceret [(937) 1Kb] . Unde et alibi ait: »Noli resistere malo. Sed si quis te percusserit in dextram maxillam, praebe illi et alteram; et qui vult tecum in judicio contendere, [Col. 0396B] et tunicam tuam tollere, remitte ei et pallium; dixitque ad illos: Videte, et cavete ab omni avaritia, quia non in abundantia cujusquam vita ejus est ex his, quae possidet (Matth. V, 39).« His enim verbis et eum, qui injuriam faciebat, et eum qui patiebatur, ad aequitatem et patientiam provocabat. Siquidem non in abundantia vita hominis est, omnesque divitiae simul cum ipsa vita, brevi tempore possidentur. Dixit autem et similitudinem ad illos dicens: Hominis cujusdam divitis uberes fructus ager attulit, et cogitabat intra se dicens: Quid faciam, quia non habeo, quo congregem fructus meos? Et dixit: Hoc faciam, destruam horrea mea, et majora faciam, et illuc congregabo omnia, quae nata sunt mihi, et bona mea, et dicam animae meae: Anima, habes multa [Col. 0396C] bona posita in annos plurimos: requiesce, comede, bibe, et epulare. Dixit autem illi Dominus: Stulte, hac nocte animam tuam repetent a te. Quae autem parasti, cujus erunt? Sic est, qui sibi thesaurizat, et non est in Deum dives. Quam pulchra similitudo, et avaris, et cupidis necessaria! Quis enim haec intelligens, in divitiis spem suam ponet, cum et divitiae tam facile amittantur, et homo tam subito moriatur [(938) 1Kb] ? Sic, inquit, fiet omni homini, qui sibi thesaurizat, et non est in Deum dives. Thesaurizat enim, et ignorat cui congregabit ea. Dives enim est in Deum, qui omnem spem suam non in divitias ponit, sed in Deum.



181 PARS SECUNDA
[Col. 0397]

XXVII. [Col. 0397A] Sint lumbi vestri praecincti, et lucernae ardentes:et vos similes hominibus exspectantes dominum suum, quando revertatur ad nuptias, ut cum venerit, et pulsaverit, confestim aperiant ei [(939) 1Kb] . Quod enim lumbos praecingere nos Dominus praecipit, castitatis gloriam et observantiam commendat. In lumbis enim luxuria dominatur. Unde et diabolo dicitur: »Virtus ejus in lumbis ejus, et fortitudo illius in umbilico ventris ejus (Job. XL, 11).« De Ecclesia quoque dicitur: »Accinxit fortitudine lumbos suos, et roboravit brachium suum (Prov. XXXI, 17).« Itemque: »Syndonem fecit, et vendidit, et cingulum tradidit Chananaeo (Ibid., 34).« Inde est, quod sacerdotes in lege balteos et feminalia habere jubentur (Lev. XXVIII, 42), sine quibus ad [Col. 0397B] altare non accedant, neque tabernaculum ingrediantur. His igitur, et similibus comprobatur, quantum Deo placeat observantia castitatis. Sequitur: Et lucernae ardentes in manibus vestris. Ardent enim lucernae nostrae, si bene circumquaque fulgeant, aliosque illuminent et doctrina, et opera nostra. Unde et Dominus ait: »Sic luceat lux vestra coram hominibus, ut videntes opera vestra bona glorificent Patrem vestrum, qui in coelis est (Matth. V, 16).« Illorum enim lucernae exstinctae sunt, qui neque doctrina, neque operatione alios illuminant [(940) 1Kb] . Debemus autem similes esse hominibus dominura suum exspectantibus, quando ad nuptias revertatur, ne nos imparatos et dormientes inveniat. dominus enim noster tunc ad nuptias revertetur, quando [Col. 0397C] sponsam suam, matrem nostram, sanctam videlicet Ecclesiam, omni corruptione liberam castis complexibus in aeternae felicitatis thalamum introducet [(941) 1Kb] . Venit autem et nunc ad nuptias per singulos dies, quando sanctorum animas, quae et ipsae illius sponsae, sunt, ad se vocat, et secum in aeternae beatitudinis cubiculum collocat [(942) 1Kb] . Quotidie igitur Salvator noster nuptias facit. Quotidie ad se venientibus sanctorum animabus delicias summi boni, [Col. 0398A] et ineffabiles dulcedinis epulas ministrat. Unde et subditur: Beati servi illi quos, cum venerit dominus, invenerit vigilantes. Amen dico vobis, quod praecinget se, et faciet illos discumbere, et transiens ministrabit illis. De his enim vigiliis Apostolus ait: »Vigilate, justi, et nolite peccare (I Cor. XV, 34).« Itemque: »Vigilate et orate, state in fide, viriliter agite, confortamini in Domino, omnia vestra in charitate fiant (I Cor. XVI, 13).« Qui enim sic vigilant, beati erunt. Hos faciet Dominus secum discumbere, et per eos transiens ministrabit eis. Unde et discipulos suos consolans ait: Vos estis, qui permansistis mecum in tentationibus meis, et ego dispono vobis, sicut disposuit mihi Pater meus, regnum, ut edatis et bibatis super mensam meam in regno meo. In eo vero, [Col. 0398B] quod ait, quia praecinget se, et quia transiens ministrabit illis, quo affectu, quo amore, quibus charitatis visceribus eos suscipiat, et in gloriam illis praeparatam inducat, manifestissime ostendit [(943) 1Kb] . Non enim hoc ad litteram intelligi debet, sed in exteriori apparatu cordis intentio declaratur. Et si venerit in secunda vigilia, et si in tertia vigilia venerit, et ita invenerit, beati sunt servi illi. Tres enim vigiliae, tria tempora sunt, ante legem, et sub lege, et sub gratia [(944) 1Kb] . Quoniam enim in prima vigilia, neque per legem, neque per prophetas mundum Dominus visitavit, ideo nihil hic de prima vigilia dicitur. In secunda autem vigilia non solum per legem, et prophetas, verumtamen per se ipsum mundum visitare dignatus est. Unde Apostolus ait: »Multifariam, [Col. 0398C] multisque modis olim Deus loquens patribus in prophetis, novissime diebus istis locutus est nobis in Filio (Hebr. I, 1).« Tertia autem vigilia haec est, in qua non solum venire, verum etiam se semper adesse testatur, dicens: »Ecce vobiscum sum omnibus diebus usque ad 182 consummationem saeculi saecul (Matth. XXVIII, 20).« Sequitur: Hoc autem scitote, quia si sciret paterfamilias, qua hora fur veniret, vigilaret utique, et non sineret perfodi domum suam. [Col. 0399A] Quia igitur nescit, quia dormiens negligit, saepe domus perfoditur, et quidquid in ea melius est, fit rapina latronum. Vos autem estote parati, estote solliciti, et quia unam illam horam nescitis, omnibus horis vigilate, ne in illa una hora incauti et dormientes inveniamini. Et hoc est quod ait: Ideo et vos estote parati, quia qua hora non putatis, filius hominis veniet. Ait autem ei Petrus: Domine, ad nos dicis hanc parabolam, an et ad omnes? His enim verbis intelligere possumus, quaedam specialiter ad discipulos, quaedam generaliter ad omnes Dominum dixisse; qualia sunt: »Nolite cogitare de crastino (Matth. VI, 34);« et: »Nolite solliciti esse animae vestrae, quid manducetis, neque corpori, quid induamini (Luc. XII, 22),« et multa alia. Dixit autem [Col. 0399B] Dominus: Quis putas est fidelis dispensator, et prudens, quem constituit Dominus supra familiam suam, ut det illis in tempore tritici mensuram? Beatus ille servus, quem, cum venerit Dominus, invenerit ita facientem. Constat igitur, quod non solis apostolis, sed et caeteris Ecclesiae ministris, et dispensatoribus, episcopis videlicet et sacerdotibus, ista dicantur [(945) 1Kb] . Hos enim constituit Dominus super familiam suam. Hos constituit super Ecclesiam, et domum suam, ut eam regerent, eam docerent, ei necessaria ministrarent, et tritici mensuram pro tempore darent. Hoc enim triticum, doctrina Evangelica intelligitur: quam non solum ad mensuram, sed et suo tempore dare oportet. Non enim omne tempus aptum est doctrinae, nec aequaliter omnibus, nec [Col. 0399C] omnia omnibus praedicare convenit [(946) 2Kb] . Fidelis igitur dispensator, et prudens diligentissime considerare debet, quando, et quid, et quantum unicuique tribuat. Unde et in lege quibusdam sacrificiis solis sacerdotibus, quibusdam et aliis vesci licitum erat. Locus quoque, et tempora erant constituta, in quibus ea offerre licebat. Beatus igitur ille servus, quem, cum venerit Dominus, invenerit ita facientem. Unde autem sit beatus, audiamus: Vere dico vobis, quia supra omnia, quae possidet, constituet illum. Supra omnia quidem unusquisque constituitur, quia omnia ei obediunt, ejusque omnia faciunt voluntatem. [Col. 0400A] Tanta enim ibi concordia erit, ut unusquisque quasi major veneretur ab omnibus, et quasi minor veneretur omnes. Non est igitur inconveniens, ut unusquisque ibi super omnia constituatur [(947) 1Kb] .

XXVIII. Ignem veni mittere in terram, et quid volo, nisi ut accendatur?Hoc autem exponit: Baptismo autem habeo baptizare, et quomodo coarctor, usque dum perficiatur? De hoc enim igne, et de baptismo Joannes Baptista sic ait: »Qui autem venit post me, fortior me est, et ipse vos baptizabit in Spiritu sancto, et igne (Matth. III, 11).« Veniens igitur Dominus ignem sancti Spiritus misit in terram, accendit, et illuminavit corda fidelium, baptizavit, et mundavit, suoque nos a peccatis nostris sanguine lavit [(948) 1Kb] . Hoc autem quo desiderio egerit, ex eo [Col. 0400B] manifestatur, quod se coarctari dicit, usque dum perficiatur: Putatis, quod pacem veni dare in terra? Non, dico vobis, sed separationem. Non solum, inquit, accendere, verum etiam a se dividere, et separare, terram veni. Erunt enim ex hoc quinque in domo in una divisi, tres in duos, et duo in tres dividentur. Pater scilicet in filium, et filius in patrem suum. Mater in filiam, et filia in matrem. Socrus in nurum suam, et nurus in socrum suam. Sex enim isti esse videntur; sed non sunt nisi quinque; quia mater, et socrus una, eademque persona est [(949) 1Kb] . Et in primitiva quidem Ecclesia saepe factum est, ut omnes hi quinque in una domo manentes, tres ex eis contra duos, et duo contra 183 tres dividerentur, aliis Christi fidem defendentibus, [Col. 0400C] atque aliis impugnantibus.

XXIX. [CAP. XIII.] Aderant autem quidam ipso in tempore nuntiantes illi de Galilaeis, quorum sanguinem Pilatus miscuit cum sacrificiis eorum.Et respondens dixit illis: Putatis, quod hi Galilaei prae omnibus Galilaeis peccatores fuerunt, quia talia passi sunt? Non, dico vobis; sed nisi poenitentiam habueritis, omnes similiter peribitis. Et sicut illi decem et octo, supra quos cecidit turris in Siloa, et occidit eos; putatis quia et ipsi debitores fuerunt praeter omnes homines habitantes in Jerusalem? Non, dico vobis; sed si non poenitentiam habueritis, omnes similiter peribitis. [Col. 0401A] Horum enim historias nos non habemus [(950) 1Kb] . Intelligere tamen oportet, aliquos Galilaeos sacrificantes, Pilatum inter ipsa sua sacrificia occidisse, et sic eorum sanguinem ipsis eorum sacrificiis miscuisse. Similiter autem turrem aliquam in Siloa cecidisse, suoque casu hos, quos modo Dominus dixit, homines oppressisse. Putabant autem, ut fieri solet, eos prae caeteris nequiores esse, quia eos tam mirabiliter periisse contigit. Sed non est ita. Mors enim, qualiscunque sit, nec justum damnat, nec peccatorem justificat. Quod autem ait: Nisi poenitentiam habueritis, omnes similiter peribitis, non de corporis, sed de animae morte, intelligere convenit. Non enim inter sacrificia, vel turris ruina pereunt omnes, qui poenitentiam negligunt.

XXX. Dicebat autem hanc similitudinem: Arborem fici habebat quidam plantatam in vinea sua, et venit quaerens fructum in illa, et non invenit.Dixit autem ad cultorem vineae: Ecce anni tres, ex quo venio quaerens fructum in ficulnea hac, et non invenio. Succide ergo illam: ut quid etiam terram occupat [(951) 1Kb] ? In hac enim similitudine, quanta sit Dei patientia, quanta sit et hominis negligentia manifestatur. Dei enim ager et vinea, mundus dicitur, cujus arbores, et vites, homines sunt, et aliae quidem fructuosae, aliae vero infructuosae. Hujus autem vineae cultores, episcopi sunt, et sacerdotes. Tres autem anni, tria tempora sunt, ante legem, sub lege [(952) 1Kb] , et sub gratia. Toties enim ad vineam suam Dominus venit, toties in ejus arboribus fructum [Col. 0401C] quaerit, quoties homines respicere et visitare dignatur. Est igitur ficulnea infructuosa, humana natura secundum partem malorum, id est unusquisque iniquus et infidelis. Per tres igitur annos ad hanc ficulneam Dominus venit, et fructum in ea non invenit; quoniam tales arbores neque ante legem, neque sub lege, neque sub gratia in hac vinea defuerunt; saepe enim plus ficulneis infructuosis, quam arboribus fructiferis haec mundi vinea abundare videtur. Pauci enim sunt boni ad malorum comparationem. »Multi enim sunt vocati, ut Dominus ait, pauci vero electi (Matth. XXII, 14).« Sequitur: Succide ergo illam. Quia, inquit, infructuosa est, quia inutilis est, quia boni operis fructum non reddit, succide illam. [Col. 0401D] »Omnis enim arbor, quae non facit fructum bonum, [Col. 0402A] excidetur, et in ignem mittetur (Luc. III, 9).« Ut quid etiam terram occupat? Tales enim arbores inutiliter terram occupant, caeterisque impedimentum faciunt, et earum umbra nociva caeterae arbores circumpositae corrumpuntur: uva enim, ut dici solet, ab uva trahit livorem, et una ovis morbida totum gregem dissipat, et modicum fermentum totam massam corrumpit; et: »Qui tetigerit picem, inquinabitur ab ea (Eccli. XIII, 1).« At ille respondens dixit illi: Domine, dimitte illam et hoc anno, usque dum fodiam circa illam, et mittam stercora, et siquidem fecerit fructum: sin autem in futurum succi les eam. Sic autem et Samuel pro arbore infructuosa, ne succideretur, orabat lugens Saulem cunctis diebus (I Reg. XI, 35). Fodit enim episcopus circa ficulneam, [Col. 0402B] quando peccatoris facta, omnemque ejus vitam, et pravitatem per illius confessionem diligentissime investigat. Deinde vero et circa illam stercora mittit, dum illius peccata quam turpia, quam inhonesta, et fetida fuerint ostendit [(953) 1Kb] . Stercora enim circa ficulneam posuerat Apostolus, qui dicebat: »Quem ergo fructum habuistis tunc, in quibus nunc erubescitis?« (Rom. VI, 21.) Unde et David, horum stercorum fetorem sentiens, ait: »Putruerunt, et corruptae sunt cicatrices meae, 184 a facie insipientiae meae (Psal. XXXVII, 6).« Neque enim aliter peccator sanari potest, nisi prius suorum vulnerum fetorem sentiat, et sentiendo abhorreat. Erat autem docens in Synagoga eorum sabbatis, et ecce mulier, quae habebat spiritum infirmitatis [Col. 0402C] annis decem et octo, et erat inclinata, nec omnino poterat sursum aspicere. Quam cum vidisset Jesus, vocavit eam ad se, et ait illi: Mulier, dimissa es ab infirmitate tua; et imposuit illi manum et confestim erecta est, et glorificabat Deum. Hoc enim, quod in muliere curva Dominus egit, expositio eorum est, quae de ficulnea infructuosa dicta sunt. Unum enim, idemque significat et mulier curva, et ficulnea infructuosa. Ille enim homo curvus est, qui terrenis voluptatibus deditus, sola terrena et transitoria diligit, ad coelestia contemplanda mentis oculos non erigit, et aeternae felicitatis divitias non requirit [(954) 1Kb] . Hunc autem si Dominus tangat, et suae misericordiae manum super eum ponat, statim [Col. 0402D] erigitur, et terrenorum oblitus, coelestia contemplatur. [Col. 0403A] Respondens autem archisynagogus, indignans, quia Sabbato curasset Jesus, dicebat turbae: sex dies sunt, in quibus oportet operari. In his ergo venite, et curamini, et non in die Sabbati. Male enim archisynagogus legem intelligebat, qui pietatis et misericordiae opera in Sabbato fieri nolebat. Lex enim non liberale opus in Sabbato, sed servile fieri prohibuit. Bonum enim opus omni die fieri licet [(955) 1Kb] ; malum autem nullo. Respondit autem ad illum Dominus, et dixit: Hypocrita, unusquisque vestrum in sabbato non solvit bovem suum, aut asinum a praesepio, et ducit adaquare? Si, inquit, in sabbato operari non licet, cur ergo vos in sabbato bovem et asinum ad potum ducitis? Hoc enim opus servile est, quod si ad litteram intelligatur, omnimodo in Sabbato [Col. 0403B] lege fieri prohibetur. Merito igitur hypocrita vocatur, qui non in his, quibus debet, sed in his, quibus non debet, Sabbatum veneratur, mala consentiens, et bona reprehendens. Vobis, inquit, hypocritae, vobis bovem, et asinum in sabbato a praesepio solvere, et adaquare licet; mihi autem hanc filiam Abrahae, quam alligavit satanas ecce decem et octo annis, a vinculo isto solvere non licuit? Quod enim valet in minori, valet et in majori. Quod si etiam in minori non valuisset, in majori tamen reprehendi non potuisset. Quis enim reprehendat, quod Dominus agit? Id ipsum autem per hos decem et octo annos, et per tres annos superius positos significatur. Tunc enim sex, id est sexies tres, decem et octo fiunt. Ponamus agitur sex annos ante [Col. 0403C] legem, sex sub lege, et sub gratia sex, et erunt decem et octo [(956) 1Kb] . In his enim omnibus, nec ficulnea infructuosa defuit, nec mulier curva, quam sanaret Jesus. Hanc autem mulierem, quia Satanas eam alligasse dicitur, propter peccata sua hanc aegritudinem incurrisse intelligere possumus sicut et ille, cui Dominus ait: »Vade, et jam noli peccare, ne deterius tibi aliquid contingat (Joan. VIII, 11).« Et cum haec diceret, erubescebant omnes adversarii ejus, et omnis populus gaudebat in universis quae gloriose fiebunt ab eo. Et illi quidem erubescebant, [Col. 0404A] quia se victos esse videbant: isti vero gaudebant, quia et in verbis, et in miraculis Christi virtutem, et gloriam cognoscebant [(957) 1Kb] .

XXXI. In ipsa aie accesserunt quidam Pharisaeorum dicentes illi: Exi, et vade hinc, quia Herodes vult te occidere.Et ait illis: Dicite vulpi illi: Ecce ejicio daemonia, et sanitates perficio, hodie, et cras; et tertia die consummor. Verumtamen oportet me hodie, et cras, et sequenti ambulare, quia non capit prophetam perire extra Jerusalem. Vulpis enim callidissimum animal est, quod semper innocuis avibus insidiatur. Unde et non immerito Herodes, vulpis vocatur, qui et Joannem Baptistam interfecerat, et Christum Dominum nostrum occidere conabatur. Ecce, inquit, ejicio demonia, quae ipso Herode valde [Col. 0404B] fortiora, et potentiora sunt, et sanitates perficio, quod utrumque virtutis et potentiae signum est. In mea igitur esse potestate, et vivere, et mori manifestum est. Sed quid per cras, nisi omne futurum tempus intelligitur? Tertia autem die consummatus est Dominus quia die resurrectionis, quae tertia est a die passionis, 185 decorem induit, induit Dominus fortitudinem et praecinxit se virtute, ut totus integer, et consummatus nihil ulterius in se diminutionis et mutabilitatis sentiret, nullisque, ut prius, passionibus subjaceret. Quoniam autem ait: Et tertia die consummor, ne aliquis fortasse eum putaret statim die tertia moriturum, addidit dicens: Verumtamen oportet me hodie, et cras, et sequenti ambulare. Unde manifestum est, non diem alteram, sed potius [Col. 0404C] futurum tempus, cras indeterminate significare [(958) 2Kb] . Sequitur: Quia non capit prophetam perire extra Jerusalem. Hoc autem non de omni, sed in illo propheta dicit, de quo et alibi ait: »Non est propheta sine honore, nisi in patria sua (Matth. XIII, 57),« se ipsum videlicet prophetam vocans. Hunc autem non capit, non suscipit, non consentit Dei providentia, Dei dispositio, et sermo prophetarum, perire, et mori extra Jerusalem. Sic enim ante tempora praefinitum et dispositum fuerat, neque aliter fieri possibile erat, sed tantum in Jerusalem, et non alibi eum [Col. 0405A] occidi oportebat. Frustra igitur eum occidere nititur Herodes, quia et tempus, et dies, et locus, ubi, et quando Dominus occidatur, disposita sunt, et mutari non possunt.

XXXII. [CAP. XIV.] Et factum est, dum intraret in domum cujusdam principis Pharisaeorum sabbato manducare panem, et ipsi observabant eum [(959) 1Kb] .In eo enim, quod ad panem manducandum in domum principis Pharisaeorum Dominum intrasse evangelista scribit, eum solis necessariis contentum, et non deliciosis cibis inbiasse ostendit: praesertim cum neque in ipsius principis domo aliud manducasse dicatur. In pane tamen, qui in omnibus cibis principatum tenet, omnia ciborum genera intelligere possumus. Unde et de Ecclesia dicitur: Quia »panem [Col. 0405B] otiosa non comedit (Prov. XXXI, 27).« [(960) 1Kb] Et ipsi, inquit, observabant eum, id est, insidiabantur ei, ut vel in ejus verbis aliquid audirent, vel in ejus actionibus aliquid viderent, unde eum reprehendere et accusare potuissent [(961) 1Kb] . Quorum, inquam, voluntatem Dominus cognoscens, eisdem ipsis materiam dabat, in qua suae intentionis iniquitatem declararent. Hoc enim sequentia manifestant. Et ecce quidam hydropicus erat ante illum. Haec est enim materia, qua et Christi virtus, et Pharisaeorum perfidia manifestetur. Et respondens Jesus ad legisperitos, et ad Pharisaeos, dicens: Si licet sabbato curare? At illi tacuerunt. Ipse vero apprehensum sanavit eum, ac dimisit. Respondens utique Jesus: sed cogitationibus respondit. Cogitabant enim Pharisaei, et intra se [Col. 0405C] dicebant: Ecce hydropicus adest et sabbatum est: videamus, quid ipse agat. His igitur cogitationibus respondens Dominus ait: Si licet sabbato curare? At illi utrobique timentes tacuerunt. Si enim dixissent, quia licet, jam non erat in quo eum reprehendere possent: si vero dixissent, quia non licet, timebant sibi, quia et ipsi multa in sabbatis operabantur. Tacuerunt igitur. Ipse vero sanavit eum, ac dimisit. Et quia jam ei insultare, et eum reprenhendere cogitabant, utpote qui contra legem fecisset, praeoccupavit eos, et respondens dixit: Cujus vestrum asinus, aut bos in puteum cadet, et non continuo extrahet eum die sabbati? Et non poterant ad haec respondere illi. Quid enim responderent, qui [Col. 0405D] se tam evidenti syllogismo conclusos esse videbant? Sed videamus quid hydropicus iste significet; significat enim aliquid. Hydropisis enim, infirmitas [Col. 0406A] ab aqua dicitur. Hydropicus autem, quamvis aqua plenus sit, semper tamen sitiens, bibendo satiari non potest. Unde et non immerito avaros designat, qui, tanto plus habent, tanto plus habere desiderant. Neque vero habendo satiantur, quia insatiabilis amor [(962) 1Kb] habendi, avaritia definitur. 186 Hos autem, si ad Christi convivium veniant, et si ibi abstinentiam discant, ut quid appetere, et quid abjicere debeant, intelligant, sanat Jesus. Dicebat autem et ad invitatos parabolam, intendens, quomodo primos accubitus eligerent, dicens ad illos: Cum invitatus fueris ad nuptias, non discumbas in primo loco, ne forte honoratior te sit invitatus ab illo, et veniens is, qui te, et illum vocavit, dicat tibi: Da huic locum; et tunc incipias cum rubore novissimum [Col. 0406B] locum tenere. Sed cum vocatus fueris, vade, et recumbe in novissimo loco, et cum venerit, qui te invitavit, dicat tibi: Amice, ascende superius. Tunc erit tibi gloria coram discumbentibus. Haec autem subinferens exponit, dicens: Quia omnis qui se exaltat humiliabitur, et qui se humiliat exaltabitur. Invitatus enim Dominus ad convivium, considerans, et intendens, quomodo digniores, et primos accubitus omnes eligerent, et quomodo singuli se caeteris anteferre et exaltare desiderarent, hanc eis parabolam dixit, quae ad litteram quoque intellecta, cunctis honestatem diligentibus, et verecundiam [(963) 1Kb] timentibus valde utilis et necessaria est. Dat enim et minoribus gratiam, et majoribus reverentiam. Sed quia parabola dicitur, aliquid aliud praeter litteram [Col. 0406C] significat. Videamus igitur, quae sunt istae nuptiae, qui sint et illi, qui ad nuptias invitantur. Istae enim nuptiae quotidie in Ecclesia fiunt. Quotidie Dominus nuptias facit, quia quotidie fideles animas sibi conjungit, aliis ad baptismum venientibus, aliis hinc ad coelestia regna migrantibus. Ad has enim nuptias omnes invitati sumus, quicunque Christi fidem, et signaculum suscepimus. Hic illa mensa nobis apponitur, de qua dicitur: »Parasti in conspectu meo mensam adversus eos qui tribulant me (Ps. XXII, 5).« Hic panes propositionis, hic vitulus saginatus, hic agnus, qui tollit peccata mundi, hic panis vivus, qui de coelo descendit, hic calix novi testamenti apponitur nobis hic, Evangelia et apostolorum [Col. 0406D] Epistolae, hic Moysis et prophetarum libri, quasi quaedam fercula deliciis omnibus referta apponuntur nobis. Quid igitur amplius quaerimus? [Col. 0407A] Quid primos accubitus eligimus? Ubicunque enim sedemus, omnibus abundamus, et nihilo indigemus. Verumtamen quicunque es qui primos hic accubitus quaeris, vade, et recumbe in novissimo loco. Non te superbia elevet, non scientia inflet, non nobilitas extollat; sed quanto major es, humilia te in omnibus et coram Deo invenies gratiam, ut suo tempore dicatur tibi: Amice, ascende superius: et tunc erit tibi gloria coram simul discumbentibus [(964) 1Kb] . In novissimo quidem loco, quantum ad se, recumbebat Moyses, quem cum Dominus ad locum superiorem invitasset, et ad filios Israel mittere voluisset, respondit: »Obsecro, Domine, mitte quem missurus es; non enim sum eloquens (Exod. IV, 13);« neque tanti, ac si dicat, officii dignus. Saul quoque, cum [Col. 0407B] humilis esset in oculis suis, rex a Domino constitutus est. Sic et Jeremias in primum locum ascendere timens, dicebat: »A, a, a, Domine Deus, ecce nescio loqui, quia puer ego sum (Jer. I, 6).« Primus igitur accubitus primus in Ecclesia locus, non ambitione, sed humilitate, non nummis [(965) 1Kb] , sed virtutibus quaerendus est. Ad hunc igitur et pueri, et loqui nescientes, adhuc indocti, et indisciplinati ascendere timeant, ne forte dicatur eis: Da huic locum, et tunc incipias cum robore novissimum locum tenere. Omnis enim qui se exaltat humiliabitur, et qui se humiliat exaltabitur [(966) 1Kb] .

XXXIII. Homo quidam fecit coenam magnam, et vocavit multos [(967) 1Kb] Hic enim homo ipse est, qui haec loquitur, Jesus Christus Dominus noster [(968) 1Kb] . [Col. 0407C] Magna autem ejus coena haec Evangelia sunt, quae ipse nobis praeparavit. Quae et nos quotidie legimus, legendo comedimus, et mentem reficimus. Magna quidem est haec coena, cunctisque deliciis plena, quae omnia omnibus sufficienter ministrat. Ad hanc autem coenam vocavit Dominus multos, Judaeos scilicet et gentiles; sed Judaeos primum, deinde gentiles. Quia enim Judaei venire noluerunt, gentiles vocati sunt. Unde et subditur: Et misit servos suos hora coenae dicere invitatis ut venirent, quia jan parata sunt omnia. Et coeperunt omnes simul excusare. Tunc enim primum servos suos Dominus misit, quando [Col. 0408A] suis discipulis ait: »In viam Gentium ne abieritis, et in civitates Samaritanorum ne intraveritis, sed potius ite ad oves quae perierunt domus Israel. Euntes 187 autem praedicate dicentes, quia appropinquavit regnum coelorum (Matt. X, 5-7).« Hoc est enim quod hic dicitur: Quia jam parata sunt omnia »Mortuos suscitate, leprosos mundate, daemones ejicite, quae gratis accepistis, gratis date (ibid., VIII, seq.)« Euntes igitur servi dixerunt invitatis, ut venirent. At illi coeperunt omnes simul excusare. Ad hanc enim coenam jam ante Christi incarnationem omnes Judaei invitati fuerant. Ad hanc et patriarchae, et prophetae eos invitaverant. Illi autem venire noluerunt [(969) 1Kb] , sed coeperunt omnes simul excusare, Primus dixit: Villam emi, et necesse habeo exire, et [Col. 0408B] ridere illam; rogo te, habe me excusatum. Et alter dixit: Juga bovum emi quinque, et eo probare illa; rogo te, habe me excusatum. Et alius dixit: Uxorem duxi, et ideo non possum venire. In illo enim qui villam emit, avaritiam; in illo, qui emit quinque juga bovum, falsam religionem; in illo vero, qui uxorem duxit, luxuriam, et carnis voluptates cognoscimus [(970) 1Kb] . Multos enim haec tria separant a regno Dei. Villam enim emit, qui hujus mundi possessiones, divitias, honores et dignitates quaerit. Ad hanc autem villam ille exire, semperque eam videre desiderat, qui in his multum delectatur, omnemque suam spem in eis ponit. Talibus autem si quando episcopi et sacerdotes meliora persuadeant, promittunt se facere quod eis praecipitur, sed impedimenta objiciunt, [Col. 0408C] excusationes objiciunt, et ut ipsi pro eis Deum deprecentur, exorant. Hoc autem quid est aliud dicere, nisi rogo te, habe me excusatum? Quinque autem juga boum, quinque sunt libri Moysis [(971) 1Kb] . Hos autem Judaei emerunt, pro his circumcisi sunt, pro his decimas, et primitias, et sacrificia offerunt. Hos tamen nondum proliatos habent, quia nondum eos intelligunt. Si enim eos intellexissent, nulla esset excusatio, quin ad hanc coenam venissent. Sed quia eos non intelligunt, dum eos venerari se simulant, suam justitiam quaerentes statuere, justitiae Dei non sunt subjecti. Ut enim [Col. 0409A] Apostolus ait: »Zelum Dei habent, sed non secundum scientiam (Rom. X, 2).« His autem, etsi excusationem quaerant, excusatio tamen nulla erit. Sic enim ait Dominus [(972) 1Kb] : Si non venissem, et locutus eis non fuissem, peccatum non haberent. Illi vero uxorem ducunt, qui se luxuriae, carnisque voluptatibus per omnia subjiciunt. Inter quos illi computari non debent, quibus Apostolus ait: »Qui habent uxores, tanquam non habentes sint (I Cor. VII, 29).« Et isti quidem excusari non quaerunt, quia solam hanc vitam diligentes, aliam pro nihilo ducunt. Et reversus servus nuntiavit haec domino suo. Unde Isaias: »Domine, quis credit auditui nostro? (Is. LIII, 1).« Tunc iratus paterfamilias dixit servo suo: Exi cito in plateas, et vicos civitatis, et pauperes, ac debiles, [Col. 0409B] caecos, et claudos introduc huc. Quia enim Judaei ad coenam venire, et credere noluerunt, ad gentes apostoli mittuntur. Unde Apostolus: »Vobis, inquit, primum oportebat praedicari verbum Dei; sed quia repulistis illud, et indignos vos fecistis aeternae vitae, ecce convertimur ad gentes (Act. XIII, 46).« Pauperes enim, debiles, caeci, et claudi erant gentiles, quia nec legis divitias, nec virtutum fortitudinem, nec scientiae lumen habebant, nec in via mandatorum Dei rectis pedibus incedebant [(973) 1Kb] . Invitati tamen ad convivium Christi, divites et fortes facti sunt, et in terris illuminati, jam in via non errant, sed recto tramite gradiuntur. Et ait servus: Domine, factum est ut imperasti, et adhuc locus est. Iste enim locus tunc complebitur, quando haec vita [Col. 0409C] finietur. Adhuc enim quotidie mittuntur servi, adhuc ad coenam veniunt fideles, aliis per baptismum, aliis per poenitentiam festinantibus. Jam neque viae, neque sepes, neque locus ullus, sive abditus sit, sive manifestus, relictus est, ad quem Christi servi scrutandum non pervenerint. Qui igitur huic coenae defuerint, non servorum negligentiae; sed suae hoc inobedientiae deputent. Sequitur: Dico autem vobis, quod nemo virorum illorum, 188 qui vocati sunt, gustabit coenam meam. Nemo enim illorum, qui vocati sunt, et venire noluerunt, Christi coenam gustabit. Nemo [Col. 0410A] simul cum sanctis ad aeterni convivii epulas intrabit.

XXXIV. Si quis venit ad me, et non odit patrem suum, et matrem, et uxores, et filios, et fratres, et sorores, adhuc autem et animam suam;non potest meus esse discipulus; et qui non bajulat crucem suam, et venit post me, non potest meus esse discipulus. Cum enim alibi Dominus dicat: »Diliges proximum tuum sicut te ipsum (Matth. XXII., 39; Marc. XII, 31).« et non solum hoc, verum et: »Diligite inimicos vestros, benefacite his qui oderunt vos (Luc. VI, 27);« quid est quod modo dicit, ut patrem et matrem, uxores et filios, fratres et sorores, et ipsas animas nostras odio habeamus? Joannes quoque apostolus ait: »Omnis, qui odit fratrem suum, homicida est (I Joan. III, 15).« Et Psalmista: »Qui enim diligit [Col. 0410B] iniquitatem, odit animam suam (Psal. X, 6).« Concluditur ergo, ut soli iniqui, et homicidae, Christi discipuli esse possint: siquidem illi soli sunt ejus discipuli, qui et parentes suos, et se ipsos odio habent. Quod est inconveniens. Dicatur ergo: si pater, aut mater, vel aliquis propinquorum tuorum te a Christi fide seperare voluerit, hunc fuge, hunc quasi hostem time, et quasi membrum Satanae, odio habe. Unde et Matthaeus manifestius ait: »Qui amat patrem, aut matrem plus quam me, non est me dignus (Matth. XVIII, 9).« Et alibi: »Si oculus tuus scandalizat te, erue eum, et projice abs te [(974) 2Kb] .« Animam autem pro vita posuit. Vitam enim suam odio habent, qui pro justitia, et Christi fide mori desiderant, et carnem suam cum vitiis et concupiscentiis [Col. 0410C] crucifigentes, nullas hujus vitae voluptates sequuntur: isti quoque post Christum crucem suam bajulant, quia, omnibus derelictis, solam carnis mortificationem in corpore suo ferentes, toto cordis et mentis desiderio post eum vadunt. Sed valde notandum est, quod ait: si quis hoc, vel illud non fecerit, non potest meus esse discipulus. Aliud enim est Christianum esse, aliud Christi discipulum esse. Septuaginta namque et duos discipulos Dominus elegit, praeter eos, quos apostolos nominavit. Isti autem mundum spernentes, omnia relinquentes, Domino adhaerentes, [Col. 0411A] Christi discipuli specialiter dicti sunt. Horum nomen igitur, et locum illi tenent, qui eos in vita, et moribus imitantur. Unde et in conclusione hujus Evangelii dicitur: Sic ergo omnis ex vobis, qui non renuntiat omnia, quae possidet, non potest meus esse discipulus. Qui igitur Christi discipulus esse, et dici desiderat, sedeat prius, et computet, si discipulorum vitam tenere, patientiam habere, laborem sustinere, et simul cum eis turrim aedificare, contra hostes pugnare, et caetera, quae sequuntur, agere valeat. Hoc est enim, quod ait: Quis enim ex vobis volens turrem aedificare, nonne prius sedens computat sumptus, qui necessarii sunt, si habeat ad perficiendum, ne posteaquam posuerit fundamentum, et non potuerit perficere, omnes qui vident, incipiant illudere ei, dicentes, [Col. 0411B] quia hic homo coepit aedificare et non potuit consummare [(975) 1Kb] ? Magnam enim turrem aedificare incipit, qui mundi honores, divitias, et dignitates contemnens, omnia relinquit et apostolorum vitam, et monachorum conversationem promittit. Sed iste prius computare debet, quam arctam et laboriosam vitam ingrediatur, et quam magnum et difficile opus agere incipiat [(976) 1Kb] . Debet etiam cogitare, si habeat sumptus, qui necessarii sunt ad perficiendum, id est, si humilitatem, patientiam, et obedientiam tenere, et custodire valeat, sine quibus aedificium aedificari non potest. Si enim aliter egerit, et a bono proposito declinare coeperit, omnes incipient ei illudere dicentes, quia hic homo coepit aedificare, et non potuit consummare. Sed quid ei coepisse profuit? Non enim, [Col. 0411C] qui coeperit, sed qui perseveraverit, salvus erit. Sequitur: Aut quis rex iturus bellum committere adversus alium regem, nonne prius sedens cogitat si possit cum decem millibus occurrere ei, qui cum viginti millibus venit ad se? Alioquin, 189 adhuc illo longe agente, legationem mittens rogat ea quae pacis sunt. Haec autem similitudo eadem est, quae superior. Nihil enim aliud his verbis admonemur, nisi ne ultra vires nostras nos extendamus. Unde et Apostolus ait: »Qui se non continet, nubat; melius enim est nubere, quam uri. Unusquisque proprium donum habet ex Deo (I Cor. VII, 9).« Probet igitur prius se ipsum homo, et sic ad altiora conscendat. Sit videlicet servus, qui non potest esse discipulus. Nec omnes episcopi, nec omnes sacerdotes, nec omnes [Col. 0411D] monachi. Quamvis enim, ut Apostolus ait: »Omnes unum corpus sumus in Christo; omnia tamen membra non eumdem actum habent (Rom. XII, 4, 5).« Rex autem est unusquisque fidelis, qui se ipsum, et virtutum exercitum, qui in eo est bene regere novit. Hic autem adversus alium regem bellum committit, per quem diabolum intelligimus. Quem quidem, etsi majorem exercitum habeat, facile tamen superamus, si non in nostra, sed in Dei virtute confidamus. Sed [Col. 0412A] sciendum est, quia fortius eos diabolus aggreditur, quod ad majora, et Deo propinquiora festinare cognoscit. Unde scriptum est: »Fili, accedens ac servitutem Dei, praepara animam tuam ad tentationem (Eccli. II, 1).« Ideo et ejus escae electae dicuntur. Ideo et fiduciam habere dicitur, quod influat Jordanis in os ejus. Ad hunc autem legationem mittere, et pacem cum eo facere, est ejus tentationibus adquiescere. Et si quis primae tentationi homo succubuerit, adhuc eo longe agente, pacem facit. Multi enim sunt, qui cum eo pacem non faciunt, quamvis prope sit, et multo tempore eos violenter impugnet. Sicut igitur isti, de quibus modo diximus, neque turrem aedificare, neque contra hostem pugnare valent, nisi prius secum diligenter pertractent, si [Col. 0412B] sumptus ad aedificandum, et vires ad pugnandum habeant, sic omnis, qui non renuntiat omnibus, quae possidet, non potest Christi esse discipulus. Omnibus enim renuntiat, qui, quamvis aliqua possideat, omnia tamen, si necesse sit, pro Christi nomine amittere parvi pendit. Nam ipsi quoque apostoli et vestimenta, et calceamenta qualiacunque habebant, quibus tamen jam renuntiaverant, quoniam, si necesse esset, ea simul cum ipsa vita perdere non timebant [(977) 1Kb] .

XXXV. [CAP. XV.] Erant autem appropinquantes ei publicani, et peccatores, ut audirent illum. Et murmurabant Pharisaei, et Scribae, dicentes, quia hic peccatores recipit, et manducat cum illis.Apostolus enim Corinthiis scribens ait: »Si quis fratres non amat, [Col. 0412C] et est fornicator, aut avarus, aut idolis serviens, aut maledicus, aut ebriosus, aut rapax, cum ejusmodi nec cibum sumere (I Cor. V, 11).« Et Dominus quidem, ut convertat: Apostolus vero, ut terreat. Iste terret suos: ille vocat extraneos. Utrumque igitur bonum est, et terrere proximos, et mulcere extraneos. Illos mulcemus, ut convertantur: istos terremus, ut erubescant, et a malo quiescant: erant igitur Pharisaei peccatores penitus abominantes. Non enim abominandi sunt, sed vocandi. Vocandi autem aut blanditiis, aut minis. Vocat eos Dominus blandiendo, et manducando cum illis. Vocat eos Apostolus terrendo, nolens cibum sumere cum illis. Sequitur: Et ait ad illos parabolam istam, dicens: [Col. 0412D] Quis ex vobis homo, qui habeat centum oves, et si perdiderit unam ex illis, nonne dimittit nonaginta novem in deserto, et vadit ad illam quae perierat, donec inveniat illam? Et cum invenerit eam, imponit in humeros suos gaudens et veniens domum, convocat amicos, et vicinos, dicens illis: Congratulamini mihi, quia inveni ovem meam, quae perierat. Hoc autem quid significet, ipse subinferens ait: Dico vobis, quod ita gaudium erit in coelo super uno peccatore poenitentiam agente, quam supra nonaginta novem justis, qui non indigent [Col. 0413A] poenitentia. Dicendum est igitur, quid homo iste, quid centum oves, quid una perdita, et quid desertum significet, ut illico quoque scire possimus, quid significent nonaginta novem justi, et unus peccator qui poenitentiam agit? Centum enim oves, tota angelorum et hominum multitudo intelligitur. Ex his autem una erravit, quando primus homo peccavit. Unde Psalmista: »Erravi, inquit, sicut ovis, quae perierat; require servum tuum, Domine, quia mandata tua non sum oblitus (Psal. CXVIII, 176).« Remanserant igitur nonaginta et novem, per quas novem angelorum ordines figurantur, siquidem totus hic numerus ex novenis conficitur [(978) 1Kb] . Pro hac itaque una Salvator noster de coelis descendit, nonaginta et novem, 190 de quibus modo diximus, [Col. 0413B] ibi derelictis. Ibi, inquam, derelictis: unde et coelum hoc in loco desertum dicitur. Quodammodo enim coelum Dominus deseruisse videbatur, quando inter homines [(979) 1Kb] corporaliter conversabatur. Hanc autem unam ovem imponens in humeros suos (ibi onera feruntur), gaudens domum rediit, coelos ascendit, vicinis et amicis, id est angelis et archangelis laetitiam fecit, et tantam laetitiam, quantam pro omnibus justis, qui nunquam peccaverant, nunquam habuerunt. Usitatissimum etenim est, ut quamvis eum plus non diligamus, majorem tamen laetitiam de illo faciamus, quem de majori periculo divinitus liberari vidimus. Sequitur: Aut quae mulier habens drachmas decem, si perdiderit drachmam unam, nonne accendit lucernam, et evertit domum, et quaerit diligenter, [Col. 0413C] donec inveniat? Et cum invenerit, convocat amicas, et vicinas dicens: Congratulamini mihi, quia inveni drachmam quam perdideram. Haec autem similitudo eadem est quae superior. Idem enim significant [Col. 0414A] decem drachmae, quod centum oves. Una quoque drachma, et una ovis perdita idem significant. Novem vero, quae restant, novem ordines angelorum sunt. Quoniam autem regis imago in drachma exprimitur, non immerito per drachmam homo figuratur; quoniam ad sui regis imaginem factus est homo [(980) 2Kb] . Hanc igitur drachmam, Dei sapientia (sic enim vocatur Christus), quaerere venit, lucernam sui corporis accendit. Diviuitas enim in carne lumen est in lucerna. Et hujus mundi amplissimam domum evertit, sicut ipse ait: »Nolite putare, quia veni pacem mittere in terram: non veni pacem mittere, sed gladium (Matth. X, 34).« Ex hoc enim erunt quinque in domo una, duo in tres, et tres dividentur in duos. Sic igitur, ut hanc drachmam inveniret, hanc [Col. 0414B] domum, id est hunc mundum, Dominus evertit, inter filium et patrem, inter matrem et filiam, inter socrum et nurum discordiam ponens, aliis fidem et justitiam impugnantibus, aliis defendentibus. Nemo enim prius pro fide pugnabat [(981) 1Kb] , cunctis in errore concordantibus. Hanc autem malam concordiam Dominus dissipavit, domum evertit, et drachmam reperit. Unde et Apostolus ait: »Oportet haereses esse, ut hi, qui probati sunt, manifesti fiant (I Cor. XI, 19).« Pro hujus igitur inventione omnes vicinae et amicae, omnes virtutes et dominationes simul cum Dei sapientia in coelestibus gratulantur. Cessent igitur murmurare Scribae, et Pharisaei. Non dicant, nec invidiose reprehendant quia hic peccatores recipit, et manducat cum illis. Venit [Col. 0414C] enim Dominus quaerere, et salvare quod perierat: et non venit vocare justos, sed peccatores ad poenitentiam.

XXXVI. [(982) 1Kb] Homo quidam habuit duos filios, et dixit adolescentior ex illis patri: Pater, da mihi portionem substantiae meae, quae me contingit.Et divisit illi substantiam. Homo iste, Deus ipse hoc in loco intelligitur. Qui, quoniam ad ejus imaginem et similitudinem factus est homo, non dedignatur vocari homo. Hujus duo filii [(983) 2Kb] duo populi sunt, Judaeus scilicet et gentilis. Horum autem adolescentior, 191 gentilis est, non tamen aetate, sed scientia. Inde enim puer centum annorum maledicitur. Inde Apostolus ait: »Nolite pueri effici sensibus, sed malitia parvuli estote (I Cor. XIV, 20).« Dicuntur igitur pueri, et adolescentes, non solum aetate, sed scientia et malitia. In sensibus enim maturior est sapientia. Senior igitur erat Judaicus populus; si quidem sapientior et melior. Haec autem substantia, [Col. 0415B] quam filio adolescenti, et stulto, id est populo gentili, omnium rerum creator et pater Deus divisit, intellectus est, memoria, ratio, sensus, scientia, omnisque animae virtus et possessio [(984) 1Kb] . Nulla substantia talis. Nullae divitiae his divitiis comparari possunt. Has et bonis, et malis filiis pater divisit. Et non post multos dies, congregatis omnibus, adolescentior filius peregre profectus est in regionem longinquam, et ibi dissipavit substantiam suam vivendo luxuriose. Omnis enim regio longinqua est, quae a Deo longe est; longe autem est a Deo, qui longe est a fide, a pietate, a misericordia et justitia. Ab his enim longe fit, qui vitiis appropinquat [(985) 1Kb] . Cito igitur, et post dies non multos in longinquam regionem unusquisque proficisci potest. Ibi autem miser [Col. 0415C] homo dissipat substantiam suam, ibi perdit divitias animae, inter vitia, et peccata vivendo luxuriose. Et postquam omnia consummasset, facta est fames valida in regione illa, et ipse coepit egere. Virtutibus enim fugatis, eget anima, et fame perit [(986) 1Kb] . De hac enim fame per prophetam dicitur: »Immittam [Col. 0416A] in vobis non famem panis, neque sitim aquae, sed audiendi verbum Dei (Amos VIII, 11).« Magna igitur fames est in regione illa, magna egestas est in pectore illo, unde verbi Dei memoria nulla habetur. Quod quidem cum fit, totus jam homo diabolo traditur, totusque ab eo possidetur. Unde et hic subditur: Et abiit, et adhaesit uni civium regionis illius, et misit illum in villam suam, ut pasceret porcos. Iste enim civis, omnium iniquorum princeps et caput, diabolus intelligitur. Multi enim sunt maligni spiritus; magna est eorum civitas et congregatio [(987) 1Kb] . Ubicunque autem maligni spiritus habitant, ibi est villa diaboli. Porci autem, ipsi quoque maligni spiritus sunt, quia semper in foetore, et vitiorum stercore delectantur. Hos autem porcos illi pascunt, qui [Col. 0416B] eorum voluntati obediunt, eorumque desideria complent. Quicunque igitur adulterantur, fornicantur, et alia iniquitatis opera operantur, magnam his porcis refectionem parant [(988) 1Kb] : Et cupiebat implere ventrem suum de siliquis, quas porci manducabant, et nemo illi dabat. Superbia enim, luxuria, avaritia, et similia, siliquae sunt, quibus maligni spiritus [(989) 1Kb] nutriuntur. His autem peccatores ventrem suum implere cupiunt, quia prae nimio peccandi desiderio his satiari non possunt. Quanto enim amplius peccant, tanto amplius peccare desiderant. Hoc enim in fornicatoribus, avaris, et raptoribus probari potest, quorum iniqua desideria nunquam ad satietatem perveniunt. Unde et hic dicitur: Et nemo illi dabat. Quia enim non tantum eis datur, [Col. 0416C] quantum sibi dari appetunt, ideo neminem eis dedisse dicit. Datur ergo eis quod volunt, sed non quantum volunt. Ipse autem in se reversus dixit: Quanti mercenarii in domo patris mei abundant panibus, ego autem hic fame pereo. Nisi enim fuisset extra se, non diceretur reversus in se [(990) 1Kb] . Tunc [Col. 0417A] enim in se reversus est, quando memoriam recuperavit, ut domus patris sui recordaretur. Mercenarii autem hoc in loco, Scribae et Pharisaei dicuntur, qui magis decimarum et oblationum mercede, quam [(991) 1Kb] ex charitate Domino serviebant. Et isti quidem jam tunc et spiritualibus, et carnalibus panibus in domo Domini abundabant, cum adhuc gentilis populus extra positus, spiritualis alimoniae fame periret. Qui tandem in se reversus, et poenitentia ductus ait: Surgam, et ibo ad patrem 192 meum, et dicam illi: Pater, peccavi in coelum, et coram te; jam non sum dignus vocari filius tuus: fac me sicut unum de mercenariis tuis. Et surgens venit ad patrem suum. Apostolus dicit: »Surge, qui dormis, et exsurge a mortuis, et illuminabit te Christus (Ephes. III, 14).« Sic igitur [Col. 0417B] surrexit iste, qui prius mortuus in peccatis jacebat et venit ad patrem suum. Sed quomodo venit, nisi poenitentia, et corde contrito, et spiritu contribulato? Hac enim via redeunt peccatores ad Dominum. Et cum adhuc longe esset, vidit illum pater ipsius, et misericordia motus est. Clementissimus pater, qui statim ut filius compungitur et poenitere incipit, quamvis adhuc longe sit, quamvis adhuc in peccatis sit, misericordia movetur, et poenitentem filium laeto vultu respicere dignatur [(992) 1Kb] . Et accurrens cecidit super colum ejus, et osculatus est eum. In hoc enim quid aliud, nisi pax, et perfecta reconciliatio significatur? Dixitque ei filius: Pater, peccavi in coelum, plus diligens terram, quam coelum. Et coram, te, qui ubique es, et omnia vides. [Col. 0417C] Jam non sum dignus vocari filius tuus, tanto tempore conversatus cum inimicis tuis. Fac me sicut unum de mercenariis tuis. Non prophetarum sedes, non sanctorum coronas, non virginum gloriam peto. Liceat mihi tantummodo esse in familia tua, ut sim minimus in regno tuo, quia nihil deest mercenariis tuis. De his enim mercenariis beatus Job loquitur dicens: »Sicut cervus desiderat ad umbram, et sicut mercenarius praestolatur finem operis sui, sic et ego habui menses vacuos, et noctes laboriosas numeravi mihi (Job VII, 2, 3).« Dixit autem pater ad servos suos: Cito proferte stolam primam, et induite illum, et date annulum in manum ejus, et calceamenta in pedes ejus. Prima enim stola, immortalitas est, quam primus homo peccando amisit, et [Col. 0418A] amissa, mox nudum se esse intellexit. Haec enim vestis per baptismum et poenitentiam recuperatur. Et tunc quidem datur homini annulus, et fidei arrha, signum videlicet quo in Dei exercitu connumeretur. Deinde vero dantur calceamenta, id est virtus et potestas, ut secure possit calcare super serpentes et scorpiones, et super omnem virtutem inimici [(993) 1Kb] , et sic demum accedit ad patris convivium, ut Christi carnem et sanguinem recipere mereatur. Et adducite vitulum saginatum, et occidite illum, ut manducemus, et epulemur. Quia hic filius meus mortuus fuerat et revixit, perierat et inventus est. Hic enim vitulus saginatus, Christus est, omni virtute et gratia plenus, de patriarcharum et prophetarum armento susceptus: qui quamvis semel [Col. 0418B] pro nobis, ut ait Apostolus, mortuus sit, et »jam non moritur, et mors illi ultra non dominetur (Rom. VI, 9);« et toties tamen occiditur, et a fidelibus comeditur, quoties in hoc altaris sacramento immolatur [(994) 1Kb] . Hunc vitulum et corpore manducamus, et mente. Et mente quidem, audiendo, ejusque passionem commemorando. Per hunc a morte redempti, per hunc Deo quotidie reconciliamur. Sequitur: Erat autem filius ejus senior in agro; et cum veniret, et appropinquaret domui, audivit symphoniam, et chorum, et vocavit unum de servis, et interrogavit quae haec essent? Isque dixit illi: Frater tuus venit, et occidit pater tuus vitulum saginatum, quia salvum illum recepit. Ab agro enim, a labore, et a legis servitio Judaicus populus rediens [(995) 1Kb] , cum jam domui, et [Col. 0418C] Ecclesiae per fidem appropinquaret, apostolorum symphoniam, chorum, et praedicationem audivit. Cumque interrogaret quid haec essent? dictum est ei quod gentilis populus, cognita veritate, Christi sanguine redemptus ad fidem conversus esset, et jam non Judaeorum Deus tantum, imo et gentium. Indignatus ergo nolebat introire. Hoc est enim quod in Actibus apostolorum legitur: quia »cum venisset Petrus Jerosolymam, disceptabant adversus eum, qui erant ex circumcisione dicentes: Quare introistis ad viros praeputium habentes, et manducastis cum illis?« (Act. XI, 23.) Quibus Petrus narravit omnia, quae acciderant, et quomodo gentes credidissent. Senior igitur iste frater illam Judaeorum partem significat, quae in primitiva Ecclesia de gentilis [Col. 0419A] populi conversatione contra apostolos scandalizata est. De quibus in Actibus apostolorum, et in Epistolis Pauli multa dicuntur. Pater ergo 193 illius egressus coepit rogare illum. Omnes enim rationes, quas de Gentium conversione Judaeis apostoli reddebant, quid aliud nisi quaedam omnipotentis Dei praedicationes, et preces erant? Quale est illud Apostoli: »Non enim est distinctio Judaei et Graeci. Nam idem Dominus omnium, dives in omnibus qui invocant illum (Rom. X, 12).«---»Omnes enim peccaverunt, etegent gioria Dei. (Rom. III, 23).« At ille respondens dixit patri suo: Ecce tot annis servio tibi et nunquam mandatum tuum praeterivi, et nunquam dedisti mihi haedum, ut cum amicis meis epularer. Sed postquam filius tuus hic, qui devoravit substantiam [Col. 0419B] suam cum meretricibus, venit, occidisti illi vitulum saginatum. Ex parte enim mentitur, et ex parte verum dicit senior filius. In eo enim quod ait quia revertendi filio vitulum saginatum pater occiderit, verum dicit. Mentitur autem, dum Dei praeceptum [(996) 1Kb] nunquam praeteriisse jactat. Insuper et ingratus esse videtur, dum tantorum, quibus quotidie mundabatur, sacrificiorum oblitus, nunquam unum haedum se a patre suscepisse conqueritur [(997) 1Kb] . Haec autem quia Judaicus ille populus ad fidem conversus cogitare poterat, dum Judaeos reprobari, et gentiles eligi vidisset, sic posita sunt, ac si ea locutus fuisset. Quis enim non miretur tantam immutationem esse factam, ut Judaeos, quos tantum dilexerat, in sua caecitate Dominus perire permitteret, et [Col. 0419C] pro gentili populo, quem odio habebat, unigenitum Filium morti traderet? Sed haec cogitando, simul cum filio seniori, quasi indignati contra Dei dispositionem quodammodo loquimur. Nec valde quidem mirandum est, si Judaei noviter ad fidem conversi gentibus communicare noluissent, cum hanc talem communionem lex eis per omnia interdixisset. Unde neque iste pro hac indignatione hic reprehenditur, sed potius reddita ratione pater eum placare conatur, dicens: Fili, tu semper mecum es, et omnia mea, tua sunt, epulari autem oportebat, et gaudere, quia hic frater tuus mortuus fuerat, et revixit, perierat, et inventus est. Semper enim ille populus secundum quosdam cum Deo fuit, et secundum quosdam cum Deo non fuit [(998) 1Kb] . Unde Apostolus: [Col. 0420A] »Caecitas, inquit, ex parte contigit in Israel (Rom. XI, 25).« Elias quoque cum diceret: »Prophetas tuas occiderunt, et altaria tua suffoderunt, et relictus sum ego solus, et quaerunt animam meam;« ait ei Dominus: »Reliqui mihi septem millia virorum, qui non curvaverunt genu ante Baal (III Reg. XIX, 20).« De his igitur et similibus Dominus ait: Fili, tu semper mecum es. Pro qualibus et de Ecclesia dicitur, quod non habeat maculam, neque rugam. Si enim ad universitatem spectes, multas maculas habet Ecclesia. Et tales quidem filii habere haereditatem dicuntur, talibusque omnis patris possessio debetur, eis ad beatitudinem sufficiens, et necessaria. Denique omnia, quae Dei sunt, quodammodo nostra sunt, si taliter ea debeamus, [Col. 0420B] ut aliter ea habere nolimus. [(999) 1Kb] Dicebat autem et ad discipulos suos.

XXXVII. [CAP. XVI.] Homo quidam erat dives, qui habebat villicum, et hic diffamatus est apud illum quasi dissipasset bona illius.Et vocavit illum dominus, et ait illi: Quid hoc audio de te? Redde rationem villicationis tuae, jam enim non poteris villicare. Ait autem villicus intra se: Quid faciam, quia dominus meus aufert a me villicationem? Fodere non valeo, mendicare erubesco. Scio quid faciam: ut, cum amotus fuero a villicatione, recipiant me in domos suas. Convocatis itaque singulis debitoribus domini sui, dicebat primo: Quantum debes domino? At ille dixit: Centum cados olei. Dixitque illi: Accipe cautionem tuam, et sede cito, scribe quinquaginta. [Col. 0420C] Deinde alii dixit: Tu vero quantum debes? Qui ait: Centum choros tritici. Ait illi: Accipe litteras tuas, et scribe octoginta. Et laudavit dominus villicum iniquitatis, quia prudenter fecisset. Haec autem secundum litteram plana sunt, et per singula exponere non est necesse. Dicat tamen ipse Dominus, ad quid hanc similitudinem dederat [(1000) 1Kb] . Quia, inquit, filii hujus saeculi prudentiores filiis lucis in generatione sua sunt. Non enim villici iniquitatem, sed prudentiam 194 Dominus laudat. Non laudat eum de fraude quam fecit, sed de ingenio quo sibi in futurum prospexit [(1001) 1Kb] . Nesciens enim quomodo viveret, siquidem fodere non valebat, mendicare erubescebat, hoc singulare invenit praesidium, ut qui prius domini sui bona dissipaverat, hanc in fine fraudem committeret. [Col. 0421A] Laudatur igitur non de bonitate aliqua, sed de calliditate, et fraudandi astutia, ut qui bona domini sua jam furando rapere non poterat, celando et abscondendo subtraheret. Cui prudentiae non solum dominus villici, sed et Dominus omnium applaudere videtur, dum dicit: Quia filii hujus saeculi prudentiores filiis lucis in generatione sua sunt. Prudentiores illi sunt in malo quam isti in bono. Vix enim inveniuntur aliqui sancti, qui tantam prudentiam habeant in acquirendis bonis aeternis, quantam calliditatem isti habent in acquirendis bonis temporalibus et fugitivis. Pro his enim die noctuque vigilant, laborant, angustiantur, et per fraudes, rapinas, furta, proditiones, perjuria, homicidia, et his similia has tales divitias coacervare non [Col. 0421B] cessant. Denique, quis dicere valeat quantam in se vicissim decipiendo, filii hujus saeculi prudentiam et calliditatem habeant? Audiant igitur haec filii lucis, et a filiis hujus saeculi vinci erubescant. Ideo enim haec scripta sunt, ut audiendo prudentiores fiant, non autem ut iniquitatis villicum imitando, fraudem in aliquo, vel injustiam agant. Unde et subditur: Et ego vobis dico, Facite vobis amicos de mammona iniquitatis; sed non eo modo, quo fecit sibi villicus iniquitatis. Non fraudando aliena, sed largiendo vestra. Omnes enim divitiae iniquae sunt, quae avare retentae propriis dominis nocent, vel quae ex aequalitate non expenduntur. Tunc enim ex aequalitate eas expendis, si et ibi tantum reserves, quantum sufficere possit et caetera indigentibus largiaris. [Col. 0421C] Unde Apostolus: »Non enim ut aliis sit remissio, vobis autem tribulatio, sed ex aequalitate, in praesenti tempore vestra abundantia illorum inopiam suppleat, ut et illorum abundantia vestrae inopiae sit supplementum (II Cor. VII, 13).« In quo manifeste ostenditur quia non necessaria, sed superabundantia dare jubemur. Non enim vult Apostolus ut sic in dando prodigi simus, ut ipsi postea penuria tribulemur. Divitiae igitur, quae, per se quidem sunt iniquae, si sic dividantur, aeternos nobis amicos et aeterna tabernacula pariunt. Per se quidem divitiae iniquae sunt, quia, nisi dividantur, aequae non sunt; divisae autem jam non sunt. Iniquae igitur sunt, quandiu sunt. Non enim dicuntur divitiae quae non ad superfluitatem, sed ad necessitatem reservantur. Si igitur [Col. 0421D] tollas ab eis superfluitatem, tolles et nomen iniquitatis. Sequitur: Qui fidelis est in minimo, et in majore fidelis est; et qui in modico iniquus est, et in majore iniquus est. Haec enim specialiter de apostolis, et per eos de caeteris Ecclesiae dispensatoribus [Col. 0422A] et praelatis dicuntur. Unde et in hujus Evangelii principio dicitur, quod haec Dominus dixerit ad discipulos suos. Majora igitur Ecclesiae negotia eis committenda, et credenda non sunt, qui in vita privata fideles non exstiterunt, et de illo modico, quod habebant, pietatis, et misericordiae opera non ostenderunt. At vero illos in prioratu fideles fore dubitare non debemus, quos de modico, quod possident, libenter aliis subvenire videmus. Hinc enim Apostolus praecipit episcopos non cupidos esse, nec turpis lucri sectatores. Valde igitur considerandum est in electione praepositorum, quales in modico fuerint, et quod pietatis et misericordiae habuerint; quoniam qui in modico fideles non sunt, in maguis quoque fideles non sunt. Unde et subditur: Si ergo in [Col. 0422B] iniqua mammona fideles non fuistis, quod verum est, quis credet vobis? Si de divitiis, quae fugitivae, fallaces et transitoriae sunt, misericordiam non lecistis, quis Ecclesiae dispensationem et regimen, quod verum, et aequum, et sanctum est, et sine dolo dispensari debet, vobis credere et committere audeat? Et si in alieno fideles non fuistis, quod vestrum est, quis dabit vobis? Illa enim aliena sunt et non nostra, quae sic possidemus, ut semper amittere timeamus. Nostra vero sunt de quibus securi sumus, et nunquam amittere timemus. Temporales itaque divitiae alienae sunt; nostrae vero aeternae, si boni fuerimus, et in his temporalibus spem non habuerimus. Sed illa, quae nostra sunt, et nobis praedestinata sunt, nobis non dabuntur: si in hoc alieno fideles non fuerimus [(1002) 1Kb] ; [Col. 0422C] quoniam sub ea conditione et data, et 195 praedestinata sunt nobis, si hujus fidelitatis virtus inveniatur in nobis.

XXXVIII. [(1003) 1Kb] Homo quidam erat dives, et induebatur purpura, et bysso, et epulabatur quotidie splendide.Haec enim verba et divitibus et pauperibus valde necessaria sunt, quia et illis dant timorem, et istis consolationem. Audiunt hic divites poenas suas: audiunt et pauperes gaudia sua. Et era quidam mendicus, nomine Lazarus, qui jacebat ad januam ejus, ulceribus plenus, cupiens saturari de micis quae cadebant de mensa divitis; et nemo illi dabat. Sanctorum etenim nomina scripta sunt in coelis; malorum vero nomina non sunt scripta in libro vitae. Unde et hoc loco divitis nomen non [Col. 0422D] dicitur; mendici vero dicitur. Hic Lazarus vocatur. Ille quomodo vocetur nescimus. Talibus enim dicturus est Dominus: »Amen dico vobis, nescio vos.« Quid igitur mirum si illum nescimus, quem nescit ille qui omnia scit [(1004) 1Kb] ? Se vicissim uterque [Col. 0423A] vident: ut illius impietas manifestetur, et hujus patientia crescat. Videt iste deliciis affluentem. Videt ille pauperem inopia tabescentem. Ille epulatur; iste cruciatur. Neque ille tantum peccaret, si hunc non vidisset: neque iste tantum cruciaretur, si illius delicias non aspexisset [(1005) 1Kb] . Uterque igitur erat alteri mali. Ille temporalis; iste aeterni. Habebat tamen pauper hanc unam consolationem, quod canes veniebant, et lingebant ulcera ejus. Canum etenim lingua medicamentum quoddam est, et lingendo vulnera curat. Factum est autem, ut moreretur mendicus, et portaretur ab angelis in sinum Abrahae. Mortuus est autem et dives, et sepultus est in inferno. Nam et Abraham, sicut et caeteri patriarchae, et prophetae, in inferno [Col. 0423B] erat: inferni tamen poenas non patiebatur. Sinus igitur Abrahae, ille locus intelligitur, in quo simul collecti sancti quiescebant. Infernus autem locus poenarum est, in quo iniquorum animae cruciantur. Elevans autem oculos suos, cum esset in tormentis, vidit Abraham a longe, et Lazarum in sinu ejus. Hoc est enim, quod Dominus ait: »Eadem quippe mensura, qua mensi fueritis, remetietur vobis (Matth. VII, 2; Luc. VII, 28; Marc. IV, 34).« Majora tamen sunt tormenta divitis, quam fuissent ulcera Lazari. Ecce dives jam videre incipit Lazarum superiorem, et tam superiorem, ut nisi elevatis oculis eum videre non possit. Videt Abraham, videt et Lazarum in sinu Abrahae, et quamvis longe positus, videt tamen omnes divitias illis ante positas. Videt, et concupiscit, [Col. 0423C] cruciatur, et non est qui ei misereatur. Et tanto quidem amplius cruciatur quanto majores delicias contemplatur. Visus enim multoties appetitum parit, et ea quae non videmus, minus appetere solemus. Unde et ait: Pater Abraham, miserere mei, et mitte Lazarum, ut intingat extremum digiti sui in aqua, et refrigeret linguam meam, quia crucior in hac flamma. Micas panis de mensa divitis Lazarus concupivit: guttam aquae de digito Lazari dives quaesivit [(1006) 1Kb] . Sed cur de digito Lazari? Fortasse, quia timebat, ne eum accusaret, et ut eum quem offenderat, vel talibus verbis ad misericordiam inclinaret: aut quia non alium videre ei [Col. 0424A] concedatur, nisi eumdem ipsum, pro quo cruciabatur. Non enim licet malis videre quod volunt, quamvis liceat bonis videre et audire, et habere quaecunque volunt. Frustra autem misericordiam petit, qui misericordiam non fecit. Unde et subditur: Et dixit illi Abraham: Fili, recordare quia recepisti bona in vita tua, et Lazarus similiter mala. Nunc autem hic consolatur, tu vero cruciaris. Hinc est enim quod Dominus ait: »Vae vobis, divites, qui habetis consolationem vestram (Luc. VII, 24). »Et: »Beati pauperes, quoniam ipsorum est regnum coelorum (Ibid, 20).« Divitiae igitur ad miseriam; paupertas ad beatitudinem perducit. Pauperibus coelum, divitibus infernus aperitur [(1007) 1Kb] . Divitibus utique, qui his divitiis male utuntur. [Col. 0424B] Et in his omnibus inter nos et vos chaos magnum firmatum est, ut hi qui volunt transire ad vos non possunt; neque inde huc transmeare. Magnum enim chaos Dei dispositio est, quae tam firma, et stabilis est, ut contra Dei voluntatem penitus immutari non possit. 196 Igitur neque boni miserando possunt transire ad malos, neque mali ad bonos transmeare volunt. Volunt tamen boni compatiendo transire ad eos, si Deus velit; sed quia hoc Deus non vult, ipsa talis compassio deficit in eis [(1008) 1Kb] ; quoniam omnis eorum voluntas in Dei voluntate consistit. Et ait: Rogo ergo te, pater, ut mittas illum in domum patris mei. Habeo enim quinque fratres, ut testetur illis ne ipsi veniant in locum hunc tormentorum. Haec autem collocutio Abrahae et divitis, non sono vocis, sed [Col. 0424C] sola mentis cognitione facta est. Et boni quidem omnia cognoscunt: malis vero ea tantummodo scire datur, in quibus eorum poena magis crescat et augeatur. Unde et dives iste pro fratribus sollicitus magis torquetur, timens ne ipsi quoque similia patiantur. Si enim illorum penitus oblitus fuisset, minus aliquid tormenti habuisset. Et ait illi Abraham: Habent Moysen, et prophetas; audiant illos. Sufficit enim hos audire, si his credere voluerint: omnibus enim ad salutem sufficiunt soli Moysis et Prophetarum libri, si tamen bene intelligantur. Et ille dixit: Non, pater Abraham, sed si quis ex mortuis ierit ad eos, poenitentiam agent. Ait autem [Col. 0425A] illi: Si Moysen et prophetas non audiunt, neque si quis ex mortuis resurrexit, credent ei. Ideo enim Christo Domino resurgenti usque hodie credere Judaei nolunt, quia Moysen et prophetas non audiunt. Unde et ipse Dominus: »Si crederetis, inquit, Moysi, crederetis utique et mihi. De me enim ipse scripsit (Joan. V, 46).« Haec autem si allegorice intelligantur, dives iste Judaicum populum significat [(1009) 1Kb] . Solus enim Judaeorum populus legis, et prophetarum divitiis, et deliciis locupletatus, omnes alios despiciebat, nullisque, in cibis spiritualibus, quibus abundabat, communicare volebat. Hoc enim vitio, usque nunc laborat populus ille, et sic omnia celat, ac si revelando perdere debuisset. Qui purpura quidem in regibus, in sacerdotibus autem bysso induebatur. [Col. 0425B] Cujus quinque fratres quinque populi partes intelliguntur. Reges scilicet, et sacerdotes, Scribae, et Pharisaei, et caetera populi multitudo. Mendicus vero, id est, Lazarus, qui adjutus interpretatur [(1010) 1Kb] , quem Dominus adjuvit et a mortis periculo liberavit, gentilis populus est [(1011) 1Kb] : qui prius quidem coelestium bonorum egenus, et pauper, veritatem cognoscere, et Deum intelligere cupiebat. Sed nemo illi dabat: nemo illi veritatis arcana revelabat. Sed tandem canes, tandem Christi apostoli venientes, ejus ulcera linxerunt et lingendo curaverunt. Sicut enim canes, ita et apostoli, et doctores medicamentum in lingua ferunt, quia praedicando sanant [(1012) 1Kb] . Videamus, quod sequitur: Factum est autem, ut moreretur mendicus, [Col. 0425C] et portaretur ab angelis in sinum Abrahae. Mortuus est autem et dives, et sepultus est in inferno. Quotidie namque et Judaei, et gentiles moriuntur. Quotidie Christiani in coelum feruntur. Quotidie Judaei in inferno sepeliuntur. Ibique sua tormenta sentientes, dum secum recogitant, in quibus peccaverint, quam stulti, et increduli fuerint, quantum a fide et justitia patris sui Abrahae deviaverint, et dum a gentili populo, si fieri possit, adjuvari concupiscunt, dumque Abraham eorum vana et inutilia desideria, et seram poenitentiam considerat, quodammodo Abraham loquitur cum eis, rogatur ab eis, et respondet eis. Sola enim cognitio sufficit eis ad colloquendum quaecunque volunt. Quoniam autem [Col. 0425D] de sua salute desperant, pro fratribus timent, et orant, ne ipsi decipiantur et similia patiantur.

XXXIX. [CAP. XVII.] [Col. 0426A] Quis autem vestrum habens servum arantem, aut pascentem, qui regresso de agro dicat illi: Statim, transi, recumbe;et non dicat ei: Para quod coenem, et praecinge te, et ministra mihi, donec manducem, et bibam, et post haec tu manducabis et bibes? Nunquid gratiam habet servo illi, quia fecit quod ei imperaverat? Non puto. Sic et vos cum feceritis omnia quae praecepta sunt vobis, dicite: Servi inutiles sumus; quod debuimus facere fecimus. Quam necessaria haec 197 similitudo fuerat illi, qui dicebat: »Deus, gratias ago tibi, quia non sum sicut caeteri homines, raptores, injusti, adulteri, velut etiam hic publicanus. Jejuno bis in Sabbato, decimas do omnium quae possideo (Luc. XVIII, 11, 12).« Quanto melius ei fuerat, si humiliter dixisset: [Col. 0426B] Domine, ego inutilis servus tuus, quod debui facere, feci. Cum enim servus ex debito et necessitate domino serviat, nullas ei gratias dominus habet, si faciat quod ei imperaverat. Sic igitur et nos, cum fecerimus omnia quae nobis praecepta sunt, fugiat superbia, cesset vana gloria, tollatur indatio mentis, et inter servos inutiles nos humiliter prosternamus [(1013) 1Kb] ; sicut ille, qui dicebat: »Anima mea sicut terra sine aqua tibi (Psal. CXLII, 6).« Terra enim sine aqua, sicca, infecunda, infructuosa, et inutilis est. Hic tamen omnia fecerat quae ei praecepta fuerant, secundum quod ipse ait: »A mandatis tuis non declinavi [(1014) 1Kb] ;« et: »Justificationes tuas non sum oblitus (Psal. CXVIII, 141).«

XL. Et factum est dum iret in Jerusalem, transibat per mediam Samariam et Galilaeam.Et cum ingrederetur quoddam castellum, occurrerunt ei decem viri leprosi. Quid enim sunt decem viri leprosi, nisi omnes peccatores? Quia enim hic numerus omnes in se numeros continet, frequenter decem pro omnibus ponitur. Unde et de sanctis dicitur in Apocalypsi: »Ecce missurus est ex vobis diabolus in carcerem, ut tentemini, et habeatis tribulationem diebus decem (Apoc. II, 10),« id est, diebus omnibus. Omnis enim, qui numerat, postquam ad decem venit, nisi iterum a capite incipiat, quid dicat, non habet [(1015) 1Kb] . Unde manifestum est quia idem sunt decem quod omnes. Quantum enim ad animam, Christo Domino veniente, omnes homines leprosi [Col. 0426D] erant. Quantum vero ad corpus, non omnes. Omnis enim fornicator, adulter, homicida, perjurus et [Col. 0427A] sacrilegus, secundum animam, leprosus est [(1016) 1Kb] . De leprosis autem praecipit Moyses, ut ejiciantur extra castra. »Cum adulteris vero, et fornicatoribus, dicit Apostolus, nec cibum sumere (I Cor. V, 11).« Quos enim pro suis iniquitatibus excommunicamus, quasi leprosos extra castra ejicimus. Valde enim deterior est lepra animae quam lepra corporis. Sed videamus quod sequitur: Qui steterunt a longe, et levaverunt vocem dicentes: Jesu praeceptor, miserere nostri. A longe enim stabant, quia tales viri propius accedere non audebant. Similiter autem et nos tandiu a longe stamus quandiu in peccatis perseveramus. Ut igitur sanemur et a peccatorum nostrorum lepra curemur, clamemus magna voce et dicamus: Jesu praeceptor, miserere nostri. [Col. 0427B] Clamemus autem non ore, sed corde. Cordis enim vox altior est. Clamor cordis coelos penetrat, et ante thronum Dei sublimius elevatur. Quos ut vidit, dixit: Ite, ostendite vos sacerdotibus. Respicere namque Dei, misereri est. Videt igitur eos, et mox misertus eorum, ad sacerdotes ire praecepit, non ut sacerdotes eos mundarent, sed ut mundos eos esse judicarent. Praecipit enim lex (Lev. XIII), ut si plaga leprae in homine appareat, ducatur ad sacerdotem, et secundum ejus arbitrium, separetur septem diebus. Deinde sacerdos contempletur, et si viderit lepram non crevisse, mundum judicabit. »Omnia autem haec, ut ait Apostolus, in figura contingebant illis; scripta sunt autem ad correptionem nostram [Col. 0427C] (I Cor. X, 11).« Nam et nos peccatores multis modis separamus. Alios quidem a cibis, quibus prius licite utebantur: alios a Christi corpore et sanguine: alios ab ecclesiae introitu, atque alios a nostra communione: et alios quidem septem, alios plures, vel pauciores, et dies, et annos separamus: in quibus si videmus lepram non crevisse, vitia defecisse et peccata interiisse, mundos eos judicamus et Ecclesiae reconciliamus. Haec est igitur causa, quare Dominus ad sacerdotes hos leprosos ire praecepit [(1017) 1Kb] . Et factum est, dum irent, mundati sunt. Hoc peccatores audiant, diligenterque intelligant. Facile est Domino peccata dimittere. Prius enim multoties peccatori debita remittuntur, quam veniat ad sacerdotem. Una enim eademque [Col. 0427D] hora et poenitet, et sanatur. Peccator enim, quacunque hora conversus fuerit, vita vivet, et non morietur. Videat tamen quomodo poeniteat. Videat, quomodo convertatur. Audiat quid Dominus dicat: »Convertimini ad me in toto corde vestro, in jejunio, et fletu, et planctu, et scindite corda vestra, et non vestimenta vestra (Joel II, 12).« Intus igitur, [Col. 0428A] in corde convertatur, quicunque convertitur [(1018) 1Kb] , quia cor contritum, et humiliatum Deus 198 non spernit. Sed vide cujus obedientiae fuerint isti leprosi. Ad sacerdotes eos ire Dominus jussit. Adhuc se leprosos esse videbant: adhuc aegritudinem sentiebant; tamen ad sacerdotes pergebant, quia non frustra hoc eis Dominum jussisse credebant. Non talis obedientiae fuit Naaman princeps militiae regis Syriae. Cui cum Elisaeus praecepisset ut septies se lavaret in Jordane, acquiescere nolebat, sed potius indignatus abibat; donec, saniori accepto consilio, fecit quod ei propheta imperaverat. Lavit, et mundatus est. Et hoc fortasse isti audierant, ejusque exemplo admoniti, quid fides et obedientia possint intelligebant. Unus autem ex [Col. 0428B] illis, ut vidit, quia mundatus est, reversus est cum magna voce magnificans Deum, et cecidit in faciam ante pedes ejus, gratias agens; et hic erat Samaritanus. Per hunc enim omnes illi figurantur, qui postquam aqua baptismatis mundati sunt, aut per poenitentiam curati, jam non diabolum sequuntur, sed Christum imitantur, post eum vadunt, eum magnificant, eum adorant, illi gratias agunt, et ab ejus servitio non recedunt. Respondens autem Jesus dixit: Nonne decem mundati sunt, et novem ubi sunt? Non est inventus qui rediret, et daret gloriam Deo, nisi hic alienigena. Hoc est enim, quod alibi ait: quia multi sunt vocati, pauci vero electi (Matth. XXX, 16). Multi enim sunt baptizati, multi a peccatorum lepra [Col. 0428C] mundati, qui, quoniam Christum non sequuntur et iterum ad peccata revertuntur, in electorum numero non computabuntur. Valde enim pauci sunt boni ad malorum comparationem. Sed quia iste alienigena fuit, plures ex gentibus quam ex Judaeis salvandos esse significat: Et ait illi: Surge, vade, quia fides tua te salvum fecit. Magna est igitur virtus fidei, sine qua, ut Apostolus ait, impossibile est placere Deo (Hebr. XI, 6). Credidit enim Abraham Deo, et reputatum est ei ad justitiam. Fides igitur salvat, fides justificat, fides et interius et exterius hominem sanat [(1019) 1Kb] .

XLI. Interrogatus autem a Pharisaeis quando venit regnum Dei, respondit eis, et dixit: Non venit regnum Dei cum observatione.Neque dicent: Ecce hic, aut ecce illic. Ea enim eum observatione veniunt nobis, quorum adventus sic determinatus est nobis, ut ea praevidere, cavere et observare valeamus. Illam autem diem et horam nemo scit, qua ad judicium venturus est Dominus; subito enim veniet, et simul omnia occupabit, et uno momento hic, et illic, et ubique erit [(1020) 1Kb] . Ecce enim regnum [Col. 0429A] Dei intra vos est. Ne quaeratis igitur illud, quia omnibus incognitum est. Sufficiat hoc vobis, quod regnum Dei intra vos est, quod inter vos regnat, et habitat Deus, et Dominus vester. Et ait ad discipulos suos: Venient dies, quando desideretis videre unum diem Filii hominis, et non videbitis. In persona enim apostolorum eis loquitur, qui in tempore Antichristi futuri sunt; quibus tanta calamitas superveniet, ut mori desiderent, et diem ultimum exoptent. Qui unus dies, vocatur Filii hominis. De quo die scriptum est: »Quia melior est dies una in atriis suis super millia (Psal. LXXXIII, 11).« Erit enim tunc tribulatio talis, qualis non fuit ab initio saeculi usque nunc, neque fiet. Desiderabunt igitur sancti videre hunc diem; sed non videbunt eum, donec [Col. 0429B] suo tempore reveletur. Et dicent vobis: Ecce hic, ecce illic. Nolite ire, neque sectemini. Si, inquit, dixerint vobis, ecce Christus adest, in illo, vel in illo loco est, ne credatis eis. Quare? Vis audire: quare? Nam sicut fulgur coruscans de sub coelo, in ea, quae sub coelo sunt, fulget; ita erit Filius hominis in die sua. Sicut, inquit, fulgor solis non in una parte, sed per omnia quae sub coelo sunt, videtur et fulget, ita et Filius hominis in die sua; non hic, vel illic, sed simul ubique apparebit.

XLII. [CAP. XVIII.] Dicebat autem et parabolam ad illos; quoniam oportet semper orare, et nunquam deficere.Semper enim orat, qui in bono perseverat. Orat enim non solum lingua, sed et cor, et cogitatio, sensus, manus, oculi, et omnis bona operatio [(1021) 1Kb] . [Col. 0429C] Haec enim si orare cessaverint, omnis linguae oratio inutilis est. Dicebat igitur: Judex quidam erat in civitate, qui Deum non timebat, et hominem non reverebatur: vidua autem erat in civitate illa, et veniebat ad eum dicens: Vindica me de adversario meo, et nolebat per multum tempus. Post haec autem dixit intra se. Etsi Deum non timeo, nec hominem revereor, tamen, quia molesta est mihi haec vidua, vindicabo illam. Haec est igitur causa quare semper orare debeamus et nunquam deficere. Orasti semel, et non es exauditus: ora iterum atque iterum; imo tandiu ora, si tamen bene, oras, donec oratio tua exaudiatur. In multis enim in hac vita, in multis post hanc vitam exauditur oratio [Col. 0429D] 199 nostra. Haec autem similitudo inter contraria [Col. 0430A] est, id est, inter justum et injustum [(1022) 1Kb] . Si enim judex iniquus et injustus, multis viduae precibus fatigatus, tandem de adversario suo eam vindicavit, multo magis Deus, qui justissimus est, sanctorum suorum preces exaudiet et de illorum inimicis vindictam faciet. Et hoc est quod sequitur: Audite quid judex iniquitatis dicit. Deus autem non faciet vindictam electorum suorum clamantium ad se, die ac nocte, et patientiam habebit in illis? Dico vobis quia cito faciet vindictam illorum. Nam etsi aliquando in hac vita haec vindicta non fiat, cito tamen fit, quia cito haec vita transit. Sed quidem quid judex iniquitatis, qui Deum et hominem non timet, mulieris accusationem se timere ostendit? Quodam enim modo timebat, et non timebat. [Col. 0430B] Timebat enim Deum per tormenta; sed non timebat per amorem. De hoc enim timore scriptum est: »Timor Domini sanctus permanens in saeculum saeculi (Psal. XVIII, 10).« Hunc igitur timorem judex iniquus non habebat: futura tantum tormenta timebat. Sequitur: Verumtamen Filius hominis veniens, putas, inveniet fidem in terra? De uno, inquit, judice iniquitatis locutus sum: multo tamen plures sunt iniquitatis, quam fidei et justitiae sectatores, et intantum plures, ut ad illorum comparationem quasi non esse videantur [(1023) 1Kb] . »Quia enim abundavit iniquitas, refrigescet charitas multorum (Matth. XXIV, 11).« Sed haec ad Christi adventum principaliter referuntur, quando regnante Antichristo, nisi breviati fuissent dies illi, non esse [Col. 0430C] salva omnis caro.

XLIII. Dixit autem ad quosdam, qui in se confidebant tanquam justi et aspernabantur caeteros, parabolam istam.Nunquam arrogantia placuit Deo; nunquam superbia justificata est. Unde et de his qui omnia opera sua faciunt, ut videantur ab hominibus, alibi Dominus ait: »Amen dico vobis, receperunt mercedem suam (Matth. VI, 2.) »Tales erant et isti quibus haec verba Dominus loquebatur, qui se coram hominibus justificantes, caeteros quasi peccatores abjiciebant et aspernabantur. Dominus autem, qui non venit vocare justos, sed peccatores ad poenitentiam, neminem repellebat, sed cum publicanis et peccatoribus manducabat. Duo, inquit, homines [Col. 0430D] ascenderunt in templum, ut orarent, unus Pharisaeuset [Col. 0431A] alter publicanus. Pharisaeis loquebatur Dominus, qui inde etiam Pharisaei dicuntur, id est divisi [(1024) 1Kb] ; quoniam se prae caeteris meliores esse putabant. His autem unum Pharisaeum opposuit, in quo, quasi in speculo, caeteri se quales erant videre potuissent, et fortasse idem ipse ibi erat, de quo Dominus ista dicebat: Pharisaeus autem stans haec apud se orabat: Deus, gratias ago tibi, quia non sum sicut caeteri hominum, raptores, injusti, adulteri, velut et hic publicanus. Jejuno bis in Sabbato, decimas do omnium quae possideo. Nihil horum reprehensibile est. Nam et Deo pro beneficiis gratias agere, et bis in hebdomada jejunare, et de omnibus decimas dare, bonum valde et laudabile est. Aliud est igitur, pro quo Pharisaeus iste damnatur. Hoc autem intus est, [Col. 0431B] in corde est, in intentione est, quod quidem, nisi a Deo, videri non potest. Deus enim non quid, sed qua intentione aliquid dicamus considerat [(1025) 1Kb] . Non oris, sed cordis vocem attendit: non ad rivos, sed ad fontem respicit. Unde manifestum est, Pharisaeum istum per superbiam et arrogantiam cuncta dixisse: atque in his, quae faciebat, magis hominibus quam Deo placere volebat. Stultus, qui pro tanto, talique servitio nihil nisi vanam gloriam pro mercede recepit. Sequitur: Et publicanus a longe stans nolebat nec oculos ad coelum levare, sed percutiebat pectus suum dicens: Deus, propitius esto mihi peccatori. A longe stabat publicanus, quasi peccator et publicanus. Qualis erat talem se ostendebat. Inde enim dicuntur publicani, sive quia [Col. 0431C] nec publice peccare crubescebant, sive quia publica vectigalia colligebant [(1026) 1Kb] . Ex his enim fuit Matthaeus publicanus, quem de telonio Dominus vocavit. Merito ergo de publicanis ad Pharisaeos Dominus ait: »Publicani et peccatores praecedent vos in 200 regnum Dei (Matth. XXI, 31).« Stabat igitur a longe publicanus, et quia peccatorem se esse sciebat, propius accedere timebat. Nolebat autem nec oculos ad coelum levare, ne in eo ipso Deum offenderet, quod ad superiora et ad sedem Dei de limo profundi et de tanta voragine peccatorum respicere praesumpsisset [(1027) 1Kb] : Sed percutiebat pectus suum dicens: Deus, propitius esto mihi peccatori. Merito autem pectus percutiebat, quia ibi [Col. 0432A] peccaverat, ibi erat fons, et fovea, et origo mali. Ibi enim est cor, bonorum omnium atque malorum secretarium. Inde omnia bona, et omnia mala inde procedunt. »Ex corde enim, ait Dominus, exeunt cogitationes malae, homicidia, furta, perjuria, adulteria (Matth. XV, 19),« et similia. Hoc igitur publicanus percutiebat, et percutiendo, de seipso quodammodo vindicabat. Ideo enim Psalmista dicit: »Cor mundum crea in me, Deus (Psal. L, 12);« quoniam si cor mundum fuerit, a quo consiliario omnia consilia nostra suscipimus, malum facere non poterimus, nisi fortasse tale aliquid, quod ignorantiae imputetur. Si tamen illud cor mundum dici possit, quod ignorantia maculatur. Propter hoc enim solis sacerdotibus pectusculum semper de sacrificiis [Col. 0432B] datur; [(1028) 1Kb] quia in eis totius populi cor, et consilium, omnisque doctrina, et scientia continetur; ut bene cordati, et pectorosi semper sufficienter habeant quid unicuique interroganti respondeant. Percutiebat igitur iste pectus suum, et dicebat: Deus, propitius esto mihi peccatori. Non attendas hujus cordis prava consilia, dele peccata et propitius esto. Nihil in me est unde tibi placere et veniam consequi debeam, quoniam corde et corpore, cogitationibus et operibus tibi peccavi. Omnibus iniquior ego sum, et nisi per misericordiam tuam salvari non possum. Ideoque propitius esto mihi peccatori. Sic igitur non minus iste se accusabat, quam ille Pharisaeus se justificabat. Sed quo fructu? qua mercede? Sequitur: Amen dico [Col. 0432C] vobis, descendit hic justificatus in domum suam ab illo. A quo illo? A templo, an a Deo? A templo utique, et a Deo. A templo enim descendit; sed a Deo justificatus [(1029) 1Kb] . Cur hoc? Quia omnis qui se exaltat, humiliabitur, et qui se humiliat exaltabitur. Sicut igitur publicanus se humiliando exaltatus est, ita et Pharisaeus se exaltando humiliatus. Radix omnium malorum superbia: custos virtutum humilitas est.

XLIV. [(1030) 1Kb] [CAP. XIX.] Ingressus autem perambulabat Jericho. Et ecce vir, nomine Zachaeus, et hic erat princeps publicanorum et ipse dives.Omnes per Jericho ambulamus quicunque hunc mundum inhabitamus. Jericho namque interpretatur luna [(1031) 1Kb] , cujus [Col. 0433A] tanta mutabilitas est, ut nunquam in eodem statu permaneat. Merito ergo haec mundum significat, qui semper totus in motu est. Hanc autem mutabilitatem quia secundum humanitatem Salvator noster susceperat, recte dicitur perambulasse Jericho. Et ecce vir, nomine Zachaeus, qui digne satis justificandus [(1032) 1Kb] interpretatur, quoniam a Deo vocatus et justificatus est. Hic autem erat non solum publicanus, verum et publicanorum princeps. Erat insuper et dives, quem difficile est intrare in regnum coelorum. Difficile utique, et apud homines impossibile. Sed quae impossibilia sunt apud homines, possibilia sunt apud Deum. Et quamvis talis esset, quaerebat tamen videre Jesum. Quaerebat quidem, sed videre non poterat. Sed cur non poterat? Prae [Col. 0433B] turba, et quia statura pusillus erat. Haec enim duo valde impediunt hominem, ne videre valeat Jesum. Mala turba, quae a tali, tantoque bono hominem deturbat. Turba ista vitiorum est; qua qui circumdatus fuerit, Christum videre non potest [(1033) 1Kb] . Staturae vero pusillus est, qui ad scientiae aetatem et perfectionem nondum pervenit [(1034) 1Kb] . Unde Apostolus nos admonet dicens: »Nolite pueri effici sensibus, sed malitia parvuli estote (I Cor. XIV, 20).« Et iterum: »Tanquam parvulis in Christo lac vobis potum dedi non escam. Nondum enim poteratis; sed nec nunc quidem 201 potestis, adhuc enim carnales e tis (I Cor. III, 2).« Qui igitur vult videre Jesum, exeat de turba, fugiat vitia et peccata, vitet malorum consortia; [Col. 0433C] erigat et extendat se, crescat in fide et scientia, et proficiat in omni bonitate. Hoc enim significavit Zachaeus, quando praecurrens ascendit in arborem sycomorum. In arborem quidem ascendit, quatenus inde videret quem ipse videre non poterat. Haec arbor, fides est, ad quam multi venientes et in eam ascendentes, quamvis adhuc statura parvuli fuissent, et nondum in scientia multum crevissent, inde tamen Jesum videre et cognoscere meruerunt. Unde et hic dicitur: quia inde erat transiturus [(1035) 1Kb] . Hac enim via, et juxta hanc fidei arborem transit Jesus. Inde videtur, et videt: inde cognoscitur et cognoscit. Eos enim Dominus respicere, et ad se vocare dignatur, qui in hanc arborem ascendunt, cujus fructus sanguineus est, per quem martyres [Col. 0433D] significantur, qui fidei arbori adhaerentes, propter fidei constantiam, proprio sanguine cruentati sunt. Inde igitur Dominus transiens, suspiciens vidit Zachaeum, et dixit ad eum: Zachaee, festinans descende; [Col. 0434A] quia hodie in domo tua oportet me manere. Hodie, inquit, me quaerere coepisti, ad fidem venisti, in arborem ascendisti, hodie in domo tua oportet me manere. Verum est igitur, quod per prophetam dicitur: »Quia peccator quacunque hora conversus fuerit, et ingemuerit, vita vivet, et non morietur (Ezech. XXXIII, 12, 15).« Quod enim in Zachaeo factum est, quotidie in aliis peccatoribus fieri non dubium est, si tamen ex corde convertantur, Christum quaerant et fidem teneant. Sequitur: et festi nans descendit, et excepit illum gaudens. Jam enim igne fidei interius ardebat, qui sic exterius obedientiam et obsequium exhibebat. Multum jam fide creverat, etsi statura pusillus erat. Et cum viderent omnes, murmurabant, dicentes, quod ad hominem [Col. 0434B] peccatorem divertisset. Omnes enim sciebant esse peccatorem Zachaeum, utpote publicanorum principem. Sed iste peccator multo melior erat quam illi qui murmurabant, et se justos esse fingebant. Hoc autem sequentia manifestant, dum dicitur: Stans autem Zachaeus dixit ad Jesum: Ecce dimidium bonorum meorum, Domine, do pauperibus, et si quid aliquem defraudavi, reddo quadruplum. Hac enim una voce omnes illico a murmuratione cessaverunt, tam subitam publicani poenitentiam et conversionem admirantes: et fortasse nemo ibi erat, qui hanc tantam professionem, etiam coactus, facere voluisset. Dives enim erat valde, quem ipse evangelista divitem fuisse testatur; et tamen omnium bonorum suorum medietatem se pauperibus [Col. 0434C] dare promittit, et in quadruplum reddere, si quid aliquem defraudavit. Vide ergo a quanta perfectione coepit, qui tunc primum Christum Dominum viderat et praedicantem audierat. Verum est utique quia homines vident in facie, Deus autem corda intuetur. Qualem Dominus hunc, et quam justum post modicum futurum videbat, quem tam peccatorem homines judicabant: Ait Jesus ad eum: Quia hodie salus domui huic facta est, quod ipse filius sit Abrahae. Hodie, inquit, domui huic salus facta est, et omni aegritudine, omni morbo, omni vitiorum contagione fugata, sanata est, et tota interius, et exterius sanctificata est. Eo quod ipse, qui hujus domus habitator est, jam non publicanus sit, sed filius Abrahae. Abrahae namque filii sunt, quicunque [Col. 0434D] Abraham imitantur, et Abrahae opera faciunt. Et Abraham quidem angelos, Zachaeus vero angelorum Dominum hospitio suscepit. Venit enim Filius hominis quaerere, et salvum facere, quod perierat. Non [Col. 0435A] enim venit vocare justos, sed peccatores ad poenitentiam [(1036) 1Kb] . Quia non indigent, qui sani sunt, medico, sed male habentes [(1037) 1Kb] .

XLV. Homo quidam nobilis abiit in regionem longinquam accipere sibi regnum, et reverti. Vocatis autem decem servis suis, dedit illis decem muas.Homo iste nobilis, ipse est, qui loquitur, Salvator noster: qui non solum secundum divinitatem, qua angelorum et hominum creator, et Dominus est, verum etiam secundum humanitatem, ex nobili genere ortus est. De tribu namque Juda, et de progenie David natus est Dominus, quae inter alias tribus nobilior regnum tenuit, et principatum. Hic autem abiit in regionem longinquam, quando coelos ascendens ad Patrem rediit [(1038) 1Kb] . Unde ipse ait: »Exivi a Patre et [Col. 0435B] veni in mundum; iterum relinquo mundum, et vado ad Patrem (Joan. XVI, 28).« Haec autem regio longinqua est, quia cum multo labore ibi pervenitur. »Per multas enim tribulationes, ait Dominus, 202 oportet nos intrare in regnum coelorum (Act. XIV, 21).« Ab hac autem unusquisque tanto longius est quanto inter caeteros iniquior est. Ad hanc igitur Dominus rediit, accipere sibi regnum, et reverti. Tunc enim sibi Dominus regnum accepit, quando ejus humanitas super coelos exaltata est, eique a Patre dictum est: »Sede a dextris meis, donec ponam inimicos tuos scabellum pedum tuorum (Psal. CIX, 1, 2).« Restat igitur ut revertatur, et ad judicium rediens cum servis suis rationem ponat. [Col. 0435C] Prius enim, quam illuc ascenderet, vocatis servis suis, dedit illis decem mnas, quae alius evangelista talenta vocat (Matth. XXV, 15). Decem sunt servi: decem et sunt talenta. Noli dicere, pauci sunt. Considera prius quid decem significent. Hoc enim numero nullus alius major est, quia omnes numeri in hoc numero continentur [(1039) 1Kb] . Decem igitur aliquando multos, aliquando significant omnes. Vocavit igitur decem, id est, omnes servos suos, et dedit illis decem mnas, id est, omnia talenta sua. Quod alibi dicitur: »Et dedit illis bona sua (Matth. XXV, 13).« Et ait ad illos: Negotiamini, dum venio. Bonus negotiator beatus Paulus, qui omnibus omnia factus est, ut omnes lucrifaceret. Quotidie namque in Ecclesia nundinae fiunt. Quotidie Dei thesaurus in [Col. 0435D] Ecclesia venditur. Thesaurus enim desiderabilis requiescit in ore sapientis. Dei autem negotiatores omnes sunt servi, et nihil aliud nisi servos emunt. [Col. 0436A] Nihil enim aliud de mundi divitiis, nisi solos servos eorum, Dominus concupiscit. Unde et de templo eos ejecit, qui male negotiantes illicita ibi vendebant et emebant. Hoc autem de servis dictum est. Nunc de civibus audiamus. Cives autem ejus oderant illum, et miserunt legationem post illum dicentes: Nolumus hunc regnare super nos. Isti cives Judaei sunt, qui super se omnium Regem et Dominum Jesum Christum regnare noluerunt, dicentes: »Non habemus regem, nisi Caesarem.« Et isti quidem hanc pravam legationem post eum mittunt, quia ex quo ab eis recessit, in hac mala voluntate perseverant. Quae voluntas, quia Christus eam cognoscit, et audit, quasi quaedam legatio in illius semper auribus sonat. Et factum est, ut rediret, accepto regno. [Col. 0436B] Et jussit vocari servos, quibus dedit pecuniam, ut sciret quantum quisque negotiatus esset. Hoc autem erit in judicio, quando et boni, et mali, omnes astabimus ante tribunal Christi, ut unusquisque pro se rationem reddat. Venit autem primus dicens: Domine, mna tua decem mnas acquisivit. Tunc enim unum talentum decem acquisivit, quando aliqua gratia nobis a Deo concessa in multas virtutes crescit: aut multos peccatores ad fidem et justitiam convertit [(1040) 1Kb] . Et ait illi: Euge, bone serve, quia in modico fuisti fidelis, eris potestatem habens supra decem civitates. Et hoc quidem alius Evangelista manifestius posuit, dicens: »Supra multa te constituam, intra in gaudium domini tui (Matth. XXX, 21).« Itemque: »Beatus ille servus, quem, cum [Col. 0436C] venerit Dominus, invenerit vigilantem. Amen dico vobis, super omnia bona quae possidet, constituet cum (Matth. XXIV, 46).« Hoc est igitur supra decem civitates potestatem ei dare [(1041) 1Kb] , quod est super omnia quae possidet, eum constituere. Diximus enim, per decem omnes significari. Et super omnia quidem, quae dominus possidet, unusquisque constituitur; quia omnia ei obediunt, ejusque voluntatem omnia faciunt. Tanta enim ibi erit concordia, ut unusquisque quasi major veneretur ab omnibus, et quasi minor veneretur omnes. Et alius venit dicens: Domine, mna tua fecit quinque mnas. Iste quoque in talento sibi credito bene operatus est; sed non tantum, quantum ille, de quo modo diximus, in eo [Col. 0436D] lucratus est. Nam etsi bene omnes laborant, non aequaliter tamen omnes laborant. Unde Apostolus: »Ego, inquit, plus omnibus laboravi; non autem [Col. 0437A] ego, sed gratia Dei mecum (I Cor. XV, 10).« Qua in re in talento, et in gratia sibi data se plus caeteris laborasse ostendit. Et huic ait: Et tu esto super quinque civitates. Sicut enim nec in labore, ita neque in mercede aequales sunt. Qui enim plus laborat, plus mercedis accipiet. »Stella enim, ut Apostolus ait, differt a stella in claritate. Sic erit et resurrectio mortuorum (I Cor. XV, 41).« Quamvis igitur omnes beati erunt, non tamen omnes aequales erunt. Quod quidem in eo significatur, quod alii supra decem, alii supra quinque civitates constitui dicuntur. Et alter venit dicens: Domine, ecce mna tua, quam habui repositam in sudario. Timui enim te, quia homo austerus es; tollis quod non posuisti, et metis quod non seminasti. In sudario namque talentum [Col. 0437B] reponit, qui gratiam sibi datam in hac carne laboribus, et fatigationibus traditam torpescere sinit [(1042) 1Kb] . Mentitur autem iste malus servus, dum eum austerum 203 vocat, de cujus dulcedine Psalmista loquitur dicens: »Dulcis, et rectus Dominus, propter hoc legem statuit delinquentibus in via (Psal. XXIV, 8).« Talis igitur excusatio quam vana, et inutilis sit, ipse Dominus ostendit dicens: De ore tuo te judico, serve nequam. Sciebas, ut ipse fingis, quod ego austerus homo sum, tollens quod non posui, et metens quod non seminavi, et cur non dedisti pecuniam meam ad mensam, et ego veniens utique cum usuris exegissem illam? Ac si dicat: Non fuit conveniens ut meam pecuniam ad mensam nummulariorum committere timeres, cum me tam fortem [Col. 0437C] et potentem esse cognoveras, ut non solum mea, verum etiam aliena ubique mihi vindicare valeam. Qua in re nullam te habere excusationem manifestum est. Haec autem pecunia, verba vitae aeternae sunt: mensa Ecclesia, nummularii auditores, quibus omnis ista pecunia nuntiatur, et creditur. Hanc autem cum usura Dominus recipit, quia multos fideles cum fructu boni operis per eam acquirit. Nusquam autem est, ubi Dominus non seminaverit: nusquam est, ubi suae gratiae sementem non sparserit; quia propter hoc quod in omnem terram exivit sonus apostolorum, omnibus hominibus rationem, et intellectum, memoriam, et ingenium largitus est. Constat igitur, hunc servum nequam [Col. 0437D] adversus eum esse mentitum. De quo ipse subinferens ait: Auferte ab illo mnam, et date ei, qui decem mnas habet. Per quae intelligere possumus, solos bonos eam beatitudinem possidere, quam simul cum eis et mali possedissent, si in bonitate perstitissent. Et dixerunt illi: Domine, habes decem [Col. 0438A] mnas. Decem utique jam habebat, quibus una superaddita undecim fiunt. Quid est igitur, quod non undecim, sed decem tantum habere dicitur, nisi hoc quod superius diximus, quia idem significant decem quod omnes? Secundum quam significationem, magis fuit decem dixisse quam undecim. Undecim enim non significat nisi undecim; decem vero significat omnes. Sequitur: Dico autem vobis, quia omni habenti dabitur: ab eo autem qui non habet, et quod habet, auferetur ab eo [(1043) 1Kb] . Omnis enim, qui fidem habet, et dignam fidei operationem, sicut iste qui sic talenta multiplicavit, dabitur ei aeternae beatitudinis retributio. Ab eo vero, qui hoc non habet, etiam hoc, quod in opinione hominum habet, id est, hoc, »quod videtur habere,« ut alius evangelista [Col. 0438B] scribit, »auferetur ab eo (Matth. XXV, 29).« Verumtamen inimicos meos illos, qui noluerunt me regnare super se, adducite huc, et interficite ante me. Miseri Judaei, adversum quos ista dicuntur! De quibus supra dixerat: Cives enim ejus oderant illum. Isti enim tunc interficientur, quando dicetur eis: »Ite, maledicti, in ignem aeternum, quod paratum est diabolo, et angelis ejus (Matth. XXV, 41).« Tunc et boni audient: »Venite, benedicti Patris mei, percipite regnum, quod vobis paratum est ab origine mundi (ibid., 34).«

XLVI. Et ut appropinquavit, videns civitatem, flevit super illam, dicens: Quia si cognovisses et tu.Suscitato namque Lazaro, veniens Dominus Jerosolymam sedens super pullum asinae, cum jam appropinquaret [Col. 0438C] ad descensum montis Oliveti, coeperunt omnes turbae discipulorum gaudentes laudare eum voce magna, dicentes: Benedictus qui venit in nomine Domini. Et quidam Pharisaeorum de turba dixerunt ad illum: Magister, increpa discipulos tuos. Quibus ipse ait: Dico vobis quia si isti tacuerint, lapides clamabunt. Lapides enim, gentiles dicuntur [(1044) 1Kb] , qui duri, steriles, et infructuosi erant, et ligna et lapides adorabant. Isti autem modo clamant, et Christi virtutes laudare non cessant. Ut igitur appropinquavit, videns impiam civitatem in suam necem conspirantem, non de sua morte, quam illa machinabatur, sed de illius ruina et perditione flevit: Quia si cognovisses et tu. Sicut, inquit, [Col. 0438D] ego fleo, qui omnia video, et futura cuncta cognosco, sic et tu fleres, si nunc ventura videres. Nobis, fratres, nobis istae lacrymae fuerunt, ut magistrum imitemur, et ab hoc tanto praeceptore nostro discamus quid in nostrorum inimicorum morte et ruina agere debeamus. Unde et ipse ait: [Col. 0439A] »Diligite inimicos vestros, benefacite his qui oderunt vos, et orate pro persequentibus et calumniantibus vobis (Luc. VI, 27).« Et quidem in hac die tua, quae ad pacem tibi; nunc autem abscondita sunt ab occulis tuis. In hac, inquit, die, in hoc tempore tua sunt, quae ad pacem tibi brevi tempore data sunt. Nunc autem abscondita sunt ab oculis tuis ea mala quae subito venient tibi in diebus 204 tuis. Et exponit: Quia venient dies in te, et circumdabunt te inimici tui vallo, et circumdabunt te, et coangustabunt te undique, et ad terram prosternent te, et filios tuos, qui in te sunt, et non relinquent in te lapidem super lapidem, eo quod non cognoveris tempus visitationis tuae. Haec autem omnia sub Vespasiano, et Tito filio ejus completa sunt, sicut Josephus plenissime [Col. 0439B] narrat: quando ex longa obsidione tanta calamitas Judaeos oppressit, ut ipsae matres filios devorarent [(1045) 1Kb] . Et hoc ideo, quia non cognoverunt tempus visitationis suae, quando visitavit eos oriens ex alto. De qua visitatione Zacharias ait: »Benedictus Dominus Deus Israel, quia visitavit, et fecit redemptionem plebis suae (Luc. I, 68).« Quod autem ait: Non relinquent in te lapidem super lapidem, hyperbolice dictum est. Sive lapis super lapidem relictus non est, quo vel ipsa civitas, vel aliquis in tota civitate defendi potuisset [(1046) 2Kb] . Prius enim civitas ipsa, deinde turris, quae Antonia [(1047) 1Kb] dicebatur, postmodum vero templum illud nobilissimum, super quod aliquanti confugerant, magna vi captum et destructum est. Quod si [Col. 0439C] se hostibus tradidissent, templum destructum non fuisset. In quod, cum jam incenderetur, Titus intrasse, multumque illud laudasse dicitur [(1048) 1Kb] . Hujus autem civitatis destructio cujuslibet animae perditionem significare potest. In qua fide corrupta, et virtutum populo deficiente, malignorum spirituum, vitiorumque exercitus eam aggreditur, incendit et dissipat. Capta est autem civitas Jerusalem post quadraginta et duos annos a Christi passione [(1049) 1Kb] . Quod bene quidem Elisaeus significavit, qui ascendens Bethel, cum pueri ipsius loci ei illuderent, dicentes: »Ascende, calve; ascende, calve; maledixit eis in nomine Domini, et statim [Col. 0440A] egressi sunt duo ursi de saltu et occiderunt quadraginta duos ex illis (IV Reg. II, 23).« Ideo enim post quadraginta et duos annos a duobus ursis, Tito videlicet, et Vespasiano, Judaei interfecti sunt, quia Christo illudentes, in Calvariae montem eum duxerunt, ibique eum crucifixerunt. Sequitur: Et ingressus in templum coepit ejicere vendentes in illo et ementes. Unde et Matthaeus ait: »Et intravit Jesus in templum, et ejecit omnes vendentes et ementes in templo, et mensas nummulariorum, et cathedras vendentium columbas evertit (Matth. XXI, 12).« Audite haec, Simoniaci, audite [(1050) 1Kb] , nefandi negotiatores. Aut cessate a negotiis, aut exite de templo. Non enim unum, vel duos, sed indifferenter omnes vendentes, et ementes Dominus templi ejecit [Col. 0440B] de templo. Ipse et mensas nummulariorum, et cathedras vendentium columbas evertit. Vos enim nummularii estis, vos columbas vendidistis, vos sine nummo, et pretio nihil agitis. Columbas enim vendunt, quicunque vel Ecclesias, vel sancti Spiritus gratias pretio largiuntur. Horum autem cathedras Dominus evertit, ut per hoc eos non esse episcopos intelligatur. Et dicit eis: Scriptum est, quod domus mea domus orationis est, vos autem fecistis eam speluncam latronum. Latrones enim vos estis, quia per ostium non intrastis. Qui enim non intrat per ostium in ovile ovium, fur est et latro. Ostium enim Christus est, qui, quoniam per eum non intrastis, vestras cathedras evertit. Per hoc enim ostium illi soli intrant, qui secundum canonum instituta episcopi [Col. 0440C] constituuntur. Exite igitur de domo orationis, quae, quoniam vos in ea habitatis, facta est spelunca latronum. Nusquam alibi Dominus hoc fecisse legitur; nusquam alibi corporaliter restitisse, alios impulisse, vel ejecisse narratur. Si igitur eum in hoc quoque imitari velimus, si aliter non possumus, violenter Simoniacos ab Ecclesia pellere debemus. Si tamen vires suppetunt, quibus hoc sine Ecclesiae detrimento facere valeamus.

XLVII. [CAP. XXI.] [Col. 0441A] Erunt signa in sole, et luna, et stellis, et in terris pressura gentium, prae confusione sonitus maris, et fluctuum, arescentibus hominibus prae timore, et exspectatione, quae supervenient 205 universo orbi.Quibusdam interrogantibus Jesum, »quando veniet regnum Dei, et quod signum adventus ejus?« (Matth. XXIV, 3), respondit quod prius surget gens contra gentem, et regnum adversus regnum, et terraemotus magni erunt per loca, et pestilentiae, et fames, terroresque de coelo, et signa magna erunt. Unde et Apostolus quibusdam in ipsum timentibus, et scire cupientibus ait: »Rogamus vos per adventum Domini nostri Jesu Christi, et nostrae congregationis in idipsum, ut non cito moveamini a vestro sensu, neque terreamini, neque per spiritum, neque per sermonem, neque per epistolam, tanquam per nos missam, quasi instet dies Domini, quia, nisi venerit discessio primum, et revelatus fuerit homo peccati, filius perditionis, qui adversatur, et extollitur [Col. 0441B] supra omne, quod dicitur Deus, aut quod colitur, ita ut in templo Dei sedeat, ostendens se tanquam sit Deus (II Thess. II, 1, 2, 3, 4, etc.)« Haec igitur erunt prima signa adventus Christi. Deinde sequentur et illa, de quibus modo dixit: Erunt signa in sole, et luna, et stellis, et caetera. Sicut enim Christi nativitatem pax, et exsultatio praecessit, cantantibus angelis: »Gloria in excelsis Deo, et in terra pax hominibus bonae voluntatis (Luc. II, 14).«

Et ecce annuntio vobis gaudium magnum, quod erit omni populo, quia natus est vobis hodie Salvator, qui est Christus Dominus, in civitate David (ib. 10);« ita et hunc perditionis filium lites, contentiones, dissensiones, terraemotus, pestilentiae, fames, et alia his similia terroris signa praecedent. Et tunc [Col. 0441C] tandem ipse revelabitur, et malis pejora succedent [(1051) 1Kb] . »Erit enim tunc tribulatio magna, qualis non fuit ab initio saeculi usque nunc, neque fiet; et nisi Dominus abbreviasset dies illos, non esset salva omnis caro. Sed propter electos breviabuntur dies illi (Matth. XXIV, 21-23),« ut non tantum vivat, quantum se vivere speravit. Regnabit enim »per tempus, et tempora, et dimidium temporis (Apoc. XII, 14).«---»Quem Dominus Jesus interficiet spiritu oris sui, et auferet illustratione adventus sui (II Thess. II, 8).« Sed fortasse dicet aliquis, ea non esse signa, quae frequenter evenire solent; quoniam signum dici non solet, nisi novum aliquod, et inusitatum. Quocirca illa praelia, illos [Col. 0441D] terraemotus, illas pestilentias, et fames, illosque terrores more insolito, multoque tunc violentius fieri credere oportet. Unde non immerito illa tribulatio talis fore dicitur, qualis nulla alia aliquando fuerit; et praeter haec omnia, ad cumulum totius mali »surgent pseudochristi, et pseudoprophetae, et dabunt alia signa, et prodigia multa, ita ut in errorem inducantur, si fieri possit, etiam electi (Matth. XXIX, 24).« De sole autem, et luna, et stellarum signis alius evangelista dicit: quia »sol obscurabitur, [Col. 0442A] et luna non dabit lumen suum, et stellae cadent (Marc. XIII, 24).« His autem convenire videntur quaedam, quae in annalibus Judaeorum scripta referuntur. In quibus mare super omnes montes quindecim cubitis altius exaltari narratur, stantibus aquis, et in nullam partem fluentibus. Et deinde tantumdem in abyssum demergetur, ut vix ab inspicientibus videri valeat. Postmodum vero revertetur in locum suum. Et tunc fortasse illa confusio sonitus maris, et fluctuum fiet, de qua hic modo Dominus loquitur. Neque enim tanta maris, fluctuumque commotio sine magna confusione, et sonitu fieri poterit. Terra quoque sua signa dabit; quia et terraemotus tam magni fient, ut pene omnia manufacta ruant, omnesque lapides, etiam parvi, conscindentur. [Col. 0442B] Et ferae de montibus descendentes inter homines manebunt, nullique nocebunt. Ipsi quoque homines, quasi amentes, et prae timore arescentes, huc et illuc discurrentes tabescent. Et his quidem Evangelii verba convenire videntur, quibus Dominus ait: Arescentibus hominibus prae timore, et exspectatione, quae supervenient universo orbi. Horum autem signorum, et aliorum, quae hic non dicuntur, unum quodque uno die, et non amplius fieri narratur. Nos autem quidem auctoritatem non damus, quae ideo quidem scripsimus, quia Evangelii verbis convenire videbantur. Sequitur: Nam virtutes coelorum movebuntur. Virtutes coelorum, angelorum exercitus intelligimus [(1052) 1Kb] , quae ad judicium venientem Salvatorem nostrum comitabuntur. Unde et subditur: [Col. 0442C] Et tunc videbunt Filium hominis venientem in nube, cum potestate magna et majestate. Sic enim descendet Dominus, quemadmodum ascendit, sicut scriptum est: »Viri Galilaei, quid statis aspicientes in coelum? Hic Jesus, qui assumptus est a vobis in coelum, sic veniet quemadmodum vidistis eum euntem in coelum (Act. I, 11).« Quis autem dicere, vel cogitare valeat, quae tunc laetitia bonis, et quae tunc erit tristitia malis? His autem fieri incipientibus, respicite, et levate capita vestra, quoniam appropinquavit redemptio vestra. Audistis, inquit, certissima signa futuri judicii. Quae postquam fieri incipient, respicite, et mentis oculos aperite, credite, et dubitare nolite, levate capita vestra, et a terrenis ad [Col. 0442D] coelestia erigite mentem vestram, quoniam 206 appropinquavit redemptio vestra. Quamvis enim diem illam nemo sciat, proxima tamen esse dubitari non poterit, postquam haec tanta et talia signa fieri incipient. Cujus rei gratia hanc valde competentem similitudinem subdidit, dicens: Videte ficulneam, et omnes arbores, cum producunt jam ex se fructum, scitis quoniam prope est aestas. Ita et vos, cum videritis haec fieri, scitote quoniam prope est regnum Dei. Sicut enim fructus, et folia noviter in [Col. 0443A] arboribus nascentia aestatis adventum denuntiant, ita et signa superius dicta, statim ut apparuerint, regnum Dei prope esse certissime nuntiabunt [(1053) 1Kb] . Amen dico vobis, non praeteribit generatio haec, donec omnia fient. Nisi igitur haec signa prius apparuerint, hominum generatio finiri, et dies ultima venire non poterit. Coelum et terra transibunt; verba autem mea non transibunt. Transibunt utique coelum et terra, quia in melius commutabuntur. Verba autem Christi non transibunt, sed in suae veritatis stabilitate semper manebunt. Transibunt enim, si id, quod affirmant, non fieri posset, et id, quod fieri negant, fieri contigisset.

XLVIII. Erat autem diebus docens in templo; noctibus vero exiens morabatur in monte qui vocatur Oliveti.Et omnis populus manicabat ad eum in templo audire eum. Omnis, inquit, populus manicabat in templo ad eum, id est, summo mane conveniens in templo exspectabat audire eum. A mane enim manicare dicitur [(1054) 1Kb] . Quae vero sequuntur de Christi passione, quia in Matthaeo exposita sunt, hic exponere non est necesse, propter pauca duntaxat, quae Matthaeus praetermisit. Mittit Dominus Petrum; et Joannem parare Pascha. Quibus introeuntibus in civitatem, occurrit homo amphoram aquae portans, quem ipsi sequuntur in domum, in quam intrat. Et ostendit eis paterfamilias coenaculum magnum stratum. Isti enim duo Christi discipuli, duo testamenta sunt, quae dum divina inspiratione mittuntur ad civitatem pectoris nostri, Pascha ibi parant; quia [Col. 0443C] quid agnus ille secundum legem immolatus significet, et qualiter Pascha nostrum immolatus sit Christus, nos docent, et intelligere faciunt. Quibus interior homo noster occurrit, qui, quoniam baptizatus est, amphoram aquae non immerito portare dicitur [(1055) 1Kb] . Nemo enim non baptizatus hanc amphoram portat. Hunc igitur sequuntur usque in domum, usque in cordis interius secretarium; ibique inveniunt patremfamilias, id est, intellectum, a quo interior nostra familia regitur, et gubernatur. Et ipse ostendit eis coenaculum magnum stratum, per quod fidem intelligimus [(1056) 1Kb] aliis virtutibus ornatam. Ibi enim haec coena paratur, quia per fidem revelatur. Unde recte dicitur: Nisi credideritis, non [Col. 0444A] intelligetis. Hoc enim coenaculum infideles non habent. [CAP. XXII.] Et cum facta esset hora, discubuit, et duodecim cum eo. Et ait illis: Desiderio desideravi hoc pascha manducare vobiscum, antequam patiar. Multum, inquit, hoc pascha vobiscum manducare desideravi, ut vetera complerem, et ad nova transirem. Dico enim vobis, quia ex hoc non manducabo illud, donec impleatur in regno Dei, id est, donec in Ecclesia spiritualiter intelligatur, et agatur. Vos estis, qui permansistis mecum in tentationibus meis, et ego dispono vobis, sicut disposuit mihi Pater meus, regnum, ut edatis et bibatis super mensam meam in regno meo, et sedeatis super sedes duodecim, judicantes duodecim tribus Israel. Sic, inquit, ego vobis Ecclesiae regnum trado et dispono, [Col. 0444B] sicut et Pater meus mihi illud disposuit, ut mea vice illud regatis, et super mensam meam edatis panem vivum, qui de coelo descendit, et bibatis calicem novi testamenti. Hoc autem et de illa coelesti mensa intelligi potest [(1057) 1Kb] , in qua sancti sola summi boni contemplatione reficiuntur. De qua Psalmista: »Ego, inquit, cum justitia apparebo in conspectu tuo, satiabor, dum manifestabitur gloria tua (Psal. XVI, 15).« Ait autem Dominus Simoni: Simon, ecce Satanas expetivit, ut cribraret vos sicut triticum. Sicut enim olim beatum Job, ita et apostolos 207 ex Dei permissione cribravit, si quid fortasse zizaniae, et corruptionis in eis inveniret. Et dixit eis: Quando misi vos sine sacculo, et pera, et calceamentis, nunquid aliquid defuit vobis? at illi [Col. 0444C] dixerunt: Nihil. Nihil enim eis deesse poterat, quos Dominus ipse regebat. Unde Psalmista: »Dominus regit me, et nihil mihi deerit (Psal. XXII, 1).« Miserat enim eos Dominus non praedicare, sed infirmos sanare, dicens eis: »Ite, sanate omnes languores, omnesque infirmitates [(1058) 1Kb] .« Ideoque neque sacculo indigebant, neque pera, neque calceamentis. Nondum enim calceati erant in praeparatione Evangelii pacis. Dixit ergo eis: Sed nunc qui habet sacculum, tollat similiter et peram. Nunc, inquit, et sacculum, et peram vos ferre concedo, non ad colligendum, sed ad tribuendum; non ut aliena in eis coacervetis, sed ut inde trahatis quod aliis detis. Haec enim duo, praeter hoc quod misericordiam, [Col. 0445A] et largitatem indicant, utrumque etiam significant testamentum [(1059) 1Kb] . Ex his enim, quasi ex sacculo, et pera cunctis divitiis plenis, trahebant apostoli, unde mentes famelicas, et sitientes reficerent. Securi sint igitur apostoli, et nihil timeant, quia nihil deerit eis portantibus sacculum et peram, quibus nec prius aliquid defuit sine sacculo et pera. Et qui non habet, vendat tunicam suam, et emat gladium. Qui, inquit, non habet gladium spiritus, quod est verbum Dei, vendat tunicam suam, et emat eum, ut omnibus exutus, nudus nudam crucem sequatur. His igitur verbis aperte monstratur, quod illi soli praedicare, et gladium spiritus ferre debent, qui simul cum apostolis dicere possunt: »Ecce nos reliquimus omnia, et secuti sumus [Col. 0445B] te (Matth. XIX, 27).« Qui enim nihil possidet, merito nudus, et absque tunica dicitur. Dico enim vobis, quoniam adhuc, quod scriptum est, oportet impleri in me: Et cum iniquis deputatus est: Etenim ea, quae sunt de me, finem habent. Adhuc, inquit, parum, quod restat, oportet impleri in me. Pene enim jam finita sunt, quae de me secundum carnem scripta sunt. Sed adhuc illud restat, ut cum iniquis me deputantes, Judaei crucifigant. Et tunc tandem ego quidem a praedicatione cessabo: vos autem, omnibus venditis, emite gladium, accingimini, et ad praedicandum vos praeparate. At illi dixerunt: Domine, ecce gladii duo hic. At ille dixit eis: Satis est. Sufficiunt enim duorum testamentorum gladii ad totius praedicationis opus peragendum. Vide, [Col. 0445C] quam bene omnia conveniant, quamvis, quid verba Domini significarent apostoli non intelligebant. Et apparuit illi angelus de coelo confortans eum. Et factus est in agonia et prolixius orabat. Et factus est sudor ejus, sicut guttae sanguinis decurrentis in terram. Haec enim pugna Salvatoris nostri, martyrum agones [(1060) 1Kb] , et certamina significabat. Ille sudor sanguineus, eorum sanguinem de toto ejus corpore, quod est Ecclesia, ubique fundendum manifestabat. Orabat autem prolixius, quatenus nobis ostenderet quid in tali pugna agere debeamus, ut angelorum consolationem recipere mereamur. Caetera, quae sequuntur, in Matthaeo exposita sunt.

XLIX. [CAP. XXIV.] Duo ex discipulis ibant ipsa die in castellum, quod erat in spatio stadiorum sexaginta ab Jerusalem, nomine Emmaus, et ipsi loquebantur adinvicem de his omnibus quae acciderant.Unus autem istorum, ipse, qui haec scribit, beatus Lucas fuisse putatur [(1061) 2Kb] . Mos enim fuit antiquonum, ut in suis scriptis sic de se, quasi de aliis, loquerentur. Unde et Moyses frequenter dicit: »Locutus est Dominus ad Moysen dicens (Exod. VI, 2, 10, I, etc.).« Et Matthaeus, »Praeteriens, inquit, Jesus vidit hominem sedentem in telonio, Matthaeum nomine (Matth. IX, 9).« Et multa talia. Et factum est, dum fabularentur, et secum quaererent, et ipse Jesus appropinquans ibat cum illis. Bonum est igitur loqui de Jesu. Bonum est semper in mente [Col. 0446B] habere, quia nec ipse eorum obliviscitur qui ejus memores sunt. Sicut et hic, quia isti duo de eo loquebantur, ipse appropinquans ibat cum eis. Beati, cum quibus ambulat Jesus. Beati, cum quibus ambulat salus, et vita, qui, quoniam cum luce vadunt, errare 208 non possunt. Sequitur: Oculi autem eorum tenebantur, ne eum agnoscerent. Quia enim dubitabant, quia nondum perfecte credebant, ideo eum videntes non agnoscebant. Et ait ad illos: Qui sunt hi sermones, quos confertis ad invicem ambulantes, et estis tristes? Et respondens unus, cui nomen Cleophas, dixit ei: Tu solus peregrinus in Jerusalem, et non cognovisti quae facta sunt in illa his diebus? Ac si dicat: Tantum scelus noviter in Jerusalem perpetratum est, ut prae sua magnitudine [Col. 0446C] omnino celari non possit, et quomodo tu solus ea quae ibi his diebus facta sunt non cognovisti? Quibus ille dixit: Quae? Et dixerunt: De Jesu Nazareno, qui fuit vir propheta, potens in opere, et sermone coram Deo, et omni populo, et quomodo eum tradiderunt summi sacerdotes et principes nostri in damnationem mortis, et crucifixerunt eum. Nos autem sperabamus quod ipse esset redempturus Israel. Multum aegrotabant isti, multisque eis necesse fuerat ut medicus et Salvator eis apparuisset. Quod enim dicunt, Nos sperabamus, se jam a spe quodammodo decidisse ostendunt [(1062) 1Kb] . Et nunc super haec omnia tertia dies est hodie quod haec facta [Col. 0447A] sunt. Hodie igitur, secundum promissionem suam resurrexisse debuerat. Qui tamen utrum resurrexerit ignoramus. Sed et mulieres quaedam ex nostris terruerunt nos, quae ante lucem fuerunt ad monumentum, et non invento corpore ejus, venerunt dicentes se etiam visionem angelorum vidisse, qui dicunt eum vivere. Et abierunt quidam ex nostris ad monumentum, et ita invenerunt, ut mulieres dixerunt; ipsum vero non invenerunt. His auditis, secretorum omnium cognitor, videns eos et amare, et dubitare, eorum infidelitati respondens, ait: O stulti, et tardi corde ad credendum in omnibus quae locuti sunt prophetae! Nonne haec oportuit pati Christum, et resurgere a mortuis, et ita intrare in gloriam suam? Et incipiens a Moyse et omnibus prophetis interpretabatur [Col. 0447B] illis in omnibus Scripturas quae de ipso erant. Christi namque passionem et resurrectionem significans Moyses scribit, qualiter Jacob Judam filium suum benedixerit, de cujus progenie Dominus natus est, dicens ei: »Juda, te laudabunt fratres tui: manus tua in cervicibus inimicorum tuorum. Et adorabunt te filii patris tui. Catulus leonis Juda: adpraedam, fili mi, ascendisti; requiescens accubuisti ut leo, et quasi leaena: quis suscitabit eum?« (Gen. XLIX, 8, 9.)« Ad praedam enim in crucem Christus ascendit, quia de diaboli potestate morte sua mundum eripuit. Sed quasi leo accubuit; quia nec in ipsa morte fortitudinem amisit. Quis autem suscitavit eum, nisi Deus Pater; et divinitas ipsa, quae in eo erat [(1063) 1Kb] ? Similiter autem et David [Col. 0447C] Christi passionem, et resurrectionem significans ait: »Ego dormivi, et somnum cepi, et resurrexi, quoniam Dominus suscepit me (Psal. III, 6) [(1064) 1Kb] .« Itemque: »Foderunt manus meas, et pedes meos, dinumeraverunt omnia ossa mea, et diviserunt sibi vestimenta mea, et super vestem meam miserunt sortem (Psal. XII, 17, 18) [(1065) 1Kb] .« Et Isaias: Corpus, inquit [(1066) 1Kb] , suum dedit percutientibus, et genas suas vellentibus. Faciem suam non avertit ab increpantibus, et conspuentibus in eum. (Isa. L, 6) »Vere languores nostros ipse tulit, et dolores nostros ipse portavit (Id. LIII, 4).«--- »Oblatus est, quia ipse voluit, et non aperuit os suum (ib., 7).«---»Propter scelus populi mei [Col. 0447D] percussi eum, et dabit impium pro sepultura, et divitem pro morte sua (ib. 8, 9).« Dum haec, et similia eis Dominus loqueretur, et prophetarum illis testimonia interpretaretur, appropinquaverunt castello quo ibant, et tunc ipse non solum corporis beatitudine, sed et ipsa facie, quamvis longius ire [Col. 0448A] noluerit, longius se tamen ire ostendit. Sic enim et superius dicitur, quod Samaritani noluerunt recipere eum, »quia facies ejus erat euntis in Jerusalem (Luc. IX, 53).« Hoc igitur modo probabat eos Dominus, quo affectu et qua charitate peregrinos suscipiebant; quatenus et nos discamus ab eis qualiter eos suscipiamus. Si enim aliter eos tenere non possumus, piam eis violentiam inferre debemus. Unde et hic dicitur: Et coegerunt illum, dicentes: Mane nobiscum, quoniam advesperascit, et inclinata est jam dies. Et intravit cum illis. Et factum est, dum recumberet cum illis, accepit panem, et benedixit, et fregit, et porrigebat illis. Sic enim facere solebat, quando adhuc inter eos conversabatur. Et aperti sunt oculi eorum, assuetam ejus consuetudinem videntes. [Col. 0448B] Et cognoverunt illum: et ipse evanuit ex oculis eorum. At illi pariter gaudio et moerore commoti dixerunt ad invicem: Nonne cor nostrum ardens erat in nobis, dum loqueretur in via, et aperiret Scripturas? Cur eum non tenuimus? Cur vel ad pedes 209 ejus non corruimus? Cur nobis ipsis, et cordibus nostris non credidimus? Ubi eum quaeremus? Ubi inveniemus? Exsurgentes eadem hora regressi sunt in Jerusalem, et invenerunt congregatos undecim, et eos, qui cum ipsis erant, dicentes, quod surrexit Dominus vere, et apparuit Simoni. Et ipsi narrabant quae gesta erant in via, et quomodo cognoverunt eum in fractione panis. Considera modo, quanta ibi laetitia fuerit, dum illi, et illi vicissim sibi sua gaudia nuntiarent.

L. Dum autem haec loquuntur, stetit Jesus in medio eorum, et dixit eis: Pax vobis.Loquebantur discipuli de Jesu, et ea quae viderant, in commune referebant. Cum statim ipse adfuit, et sua eos praesentia reddidit certiores. Semper enim in medio illorum est Jesus qui pie loquuntur de eo, et qui congregantur in nomine ejus. Unde ipse ait: »Ubi duo, vel tres congregati fuerint in nomine meo, ibi sum in medio eorum (Matth. XVIII, 20).« Pacem autem eis commendat. Pacem eos habere persuadet, quia sine pace impossibile est placere Deo. In eis enim habitat Dominus, qui pacem et concordiam diligunt [(1067) 1Kb] . Unde Psalmista: »Et factus est, inquit, in pace locus ejus (Psal. LXXV, 2).« Sequitur: Ego sum, nolite timere. Ego, inquit, [Col. 0448D] sum. Cognoscite vocem meam. Non in spiritu, ut putatis, sed corporaliter me videtis. Conturbati enim, et conterriti, non ipsum Dominum, quem videbant, sed spiritum se videre putabant. Et dixit eis. Quid turbati estis, et cogitationes ascendunt in corda vestra? Nihil est, quod cogitatis: quia non phantasticum [Col. 0449A] aliquod, sed veritatem videtis. Et protinus eis manus et pedes ostendens, ait: Videte manus meas, et pedes meos, quia ipse ego sum. Cognoscite vel vulnerum cicatrices, si me nec in persona, nec in voce cognoscitis. Palpate, et videte, quia spiritus carnem et ossa non habet, sicut me videtis habere. Ideo enim suorum vulnerum cicatrices Dominus reservavit, ut in eis discipulorum suorum corda sanaret, et in seipso ostendendo vulnera carnis, sanaret in eis vulnera mentis. Sciebat enim quod apostolus Thomas aliquando dicturus esset: »Nisi videro in manibus ejus fixuram clavorum, et mittam digitum meum in locum clavorum, et mittam manum meam in latus ejus, non credam (Joan. XX, 25).« Propter hoc igitur cicatrices delere noluit, quas, si voluisset, delere [Col. 0449B] omnino potuisset [(1068) 2Kb] . Nemo autem hinc argumentando, nos cum omnibus nostri corporis cicatricibus resurgere arbitretur; quoniam nihil in sanctorum resurget corporibus, quod inconveniens, vel indecens videatur [(1069) 2Kb] . Adhuc autem illis non credentibus, et mirantibus prae gaudio, dixit: Habetis hic aliquid, quod manducetur? At illi obtulerunt ei partem piscis assi, et favum mellis. Hoc igitur offeramus et nos. Semper haec oblatio inveniatur in nobis; hoc enim cibo delectatur, quia in hoc cibo fides nostra continetur; in quo Christi passio, et resurrectio, in quo et vitae nostrae perfecta forma significatur. Quia enim et de illius passione dolemus; et iterum de ejus resurrectione gaudemus, utique offerimus ei et piscem assum per passionem, et favum [Col. 0449C] mellis per resurrectionem [(1070) 1Kb] . Nam et beatus Paulus piscem assum ei offerebat, cum diceret: »Castigo corpus meum, et in servitutem redigo, ne forte, cum aliis praedicaverim, ipse reprobus efficiar (I Cor. IX, 27).« Itemque: »Quis infirmatur, et ego non infirmor? Quis scandalizatur, et ego non [Col. 0450A] uror?« (II Cor. XI, 29.) Multum enim ille piscis assatur, qui pro omnibus uritur. Omnes enim pisces sumus, quicunque in baptismo natavimus. Offerimus 210 autem Domino et favum mellis; quando ejus amoris dulce line pleni, simul cum Psalmista dicimus: »Quam dulcia faucibus meis eloquia tua, super mel et favumori meo!« (Psal. CXVIII, 103.) Hoc enim cibo nobiscum reficitur Jesus, quo et ipse delectatur, et mentes nostrae pinguescunt. Unde et subditur: Et cum manducasset coram eis, sumens reliquias, dedit eis. Christi namque reliquias sumimus, si eum imitatur, et ejus sermones servamus. Ejus namque reliquiae sunt haec Evangelia, quae ad comedendum, et agendum ipse nobis reliquit. His enim mens nutritur, reficitur anima, pinguescit intellectus. Unde et [Col. 0450B] subditur: Haec sunt verba, quae locutus sum ad vos, cum adhuc essem vobiscum, quoniam necesse est, impleri omnia, quae scripta sunt in lege Moysis, et prophetis, et psalmis de me. Tunc aperuit illis sensum, ut Scripturas intelligerent. Dedit igitur eis reliquias. Dedit et dentes, quibus eas comedere possent. Has enim comedere nequeunt, quibus sensus divinitus non aperitur. Et dixit eis: Quoniam sic scriptum est, quod vos quidem, quia usque nunc Scripturas non intelligebatis sic scriptum esse nesciebatis, et sic oportebat Christum pati, et resurgere a mortuis die tertia, et praedicari in nomine ejus poenitentiam, et remissionem peccatorum in omnes gentes, incipientibus ab Hierosolyma. Vos autem estis testes horum. Vobis praedicantibus, et testantibus ubique haec omnia firmabuntur. [Col. 0450C] Et ego mittam promissum Patris mei in vos. De quo propheta: »Erit, inquit, in diebus illis, effundam de Spiritu meo super omnem carnem, et prophetabunt. Vos autem sedete in civitate quoadusque induamini virtute ex alto (Joel II, 28).« Nemo igitur ab Ecclesia recedat, quicunque hac virtute [Col. 0451A] indui desiderat. Haec enim virtus nulli datur, qui extra hanc civitatem invenitur. Unde et sacri canones negant, haereticos posse dare Spiritum sanctum: [Col. 0452A] ideoque a catholicis consignari praecipiunt, qui ab eis baptizati sunt.


EXPLICIT SECUNDUM LUCAM.




[Col. 0451]
S. BRUNONIS ASTENSIS EPISCOPI SIGNIENSIS COMMENTARIA IN JOANNEM
[Col. 0451]


211 PARS PRIMA.

INITIUM SANCTI EVANGELII SECUNDUM JOANNEM. I. [CAP. I.] In principio erat Verbum, et Verbum erat apud Deum, et Deus erat Verbum.[Col. 0451B] Jesus Christus Dominus noster, quemadmodum dicitur Filius Dei, sic dicitur Verbum Dei, sic et Virtus et Sapientia Dei. Unum enim idemque significant, unum idemque sunt Filius, Verbum, Virtus et Sapientia. De quo Verbo ait Psalmista: »Verbo Domini coeli firmati sunt (Psal. XXXII, 6).« Et ut Verbum et Sapientiam idem esse ostenderet, ait: »Omnia in Sapientia fecisti (Psal. CIII, 24).« Nunquam igitur Pater sine Filio fuit, quia nunquam sine Verbo, nunquam sine Virtute, nunquam sine Sapientia esse potuit. Haec autem Sapientia, haec Virtus, hic Dei Filius, quamvis temporaliter de Virgine natus [Col. 0451C] sit, in principio tamen et ante tempus erat. Et hoc est quod ait: In principio erat Verbum [(1071) 1Kb] . Taceant igitur quicunque Salvatorem nostrum, priusquam de Virgine nasceretur, non fuisse contendunt. Hoc enim Judaei et gentiles, et quidam haereticorum dicere solent. Quorum quidem errores evangelista destruit, dum eum in principio fuisse dicit. Sed ubi erat? Et Verbum erat apud Deum. Semper enim in Patre Filius; semper in Filio Pater. Unde ipse ait: »Ego sum in Patre, et Pater in me est (Joan. X, 38).« Denique, ubi debuit esse, nisi in Deo, Virtus et Sapientia Dei? Ubi enim est virtus et sapientia tua, nisi in te et in animo tuo? Sic igitur et Verbum Dei, id est Virtus et Sapientia Dei, in principio erat apud Deum. Et quid erat? Et Deus erat Verbum. Nihil [Col. 0451D] enim in Deo est, quod Deus non sit. Totus enim idem est, et substantialiter idem. Hoc autem Verbum nec syllabis constat, nec voce profertur. Sed semper in sinu manens, et in corde Patris cuncta [Col. 0452B] disponit, regit et operatur. Hoc erat in principio apud Deum. Confirmatio est. Omnia per ipsum facta sunt, et sine ipso factum est nihil. Si igitur omnia per Verbum facta sunt, et omnia in Sapientia Dominus fecit, manifestum est quia Verbum et Sapientia idem sunt. Ibi igitur Verbum, ubi Sapientia. In nobis autem non ita fit, quia verbum in ore, in corde sapientiam habemus [(1072) 1Kb] . Verumtamen sicut sapientia nostra voce induitur et fit verbum, ut audiatur, ita et Sapientia Dei carne induta est, et Verbum caro factum est, ut ab hominibus videatur. Sive igitur Verbum, sive Sapientia vocetur Dei Filius, nulla differentia est. Non enim loquendo, sed sciendo et volendo cuncta operatur Deus. Quod enim scriptum est: »Ipse dixit, et facta sunt, ipse mandavit, et [Col. 0452C] creata sunt (Psal. XXXII, 9),« non sic est accipiendum, quasi motu linguae et aeris percussione aliqua ex ipsius ore vox insonuerit. Sed dicere Dei voluisse est [(1073) 1Kb] . Omnia per ipsum perfecta sunt. Omnia enim per ipsum facta sunt, quaecunque a Patre facta sunt, et sine ipso nihil a Patre factum est [(1074) 1Kb] . Nihil enim sine Sapientia fecit Deus. Deus igitur unus est, qui in Sapientia sua et in Spiritu suo omnia operatus est. Cujus Sapientia carnem suscepit. Cujus Spiritus in igne apparuit. Qualiter autem Sapientiam suam, Verbum suum et Filium suum ipse genuerit, quia solvi non potest, quaeri non debet. Quod factum est in ipso, 212 vita erat, et vita erat lux hominum, et lux in tenebris lucet, et tenebrae eam non comprehenderunt. Duae namque naturae sunt in [Col. 0452D] Christo, divina scilicet et humana. Quarum altera facta est, altera facta non est. Humanitas enim, quae in ipso est, et facta et creata est. Ipse enim fecit humanitatem suam, ipse fecit et matrem suam, [Col. 0453A] per quem omnia facta sunt, et sine quo factum est nihil. Hoc igitur solum in ipso est, nihilque aliud est, quod in ipso factum est. Hoc autem vita erat. Quamvis hoc Judaei non credebant. Christi namque humanitas omnium in se credentium et salus et vita est, Unde ipse ait: »Ego sum via, veritas et vita (Joan. XIV, 6).« Itemque: »Ego sum resurrectio et vita. Et vita erat lux hominum (Joan. XI, 25).« Si enim Christi humanitas vita erat, et vita erat lux hominum; ergo et Christi humanitas erat lux hominum. Sed cur lux? Quia lucebat, quia docebat, quia praedicabat, quia populum, qui sedebat in tenebris illuminabat. Unde Propheta: »Populus, inquit, qui sedebat in tenebris, vidit lucem magnam, habitantibus in regione umbrae mortis lux orta est eis (Isa. IX, 2).« [Col. 0453B] Hinc ipse quoque Dominus ait: »Ego sum lux mundi, qui sequitur me non ambulat in tenebris, sed habebit lumen vitae (Joan. VIII, 12).« De qua et subditur: Et lux in tenebris lucet. Lux enim in tenebris lucebat, quando inter peccatores Christus Dominus praedicabat. Hanc autem lucem tenebrae non comprehenderunt, quia »peccatum non fecit, nec dolus inventus est in ore ejus (I Petr. II, 22).« Ipse enim solus inter peccatores sine peccato vivere potuit. Haec sola lux nullis tenebris est offuscata, nulla caligine denigrata, nullis vitiis maculata. Alii [(1075) 1Kb] autem hunc locum ita distinguunt, ut prius dicant, quod factum est, deinde subinferant, in ipso vita erat. Sed videant quomodo his sequentia continuentur. Omnia enim quae temporaliter fiunt vel facta sunt, [Col. 0453C] priusquam fierent, in ipso erant, in ipso et vivebant, et vigebant. Vivunt enim omnia quae in Dei dispositione sunt, quia sicut disposita sunt, non evenire non possunt. Fuit homo missus a Deo, cui nomen erat Joannes. Hic venit in testimonium, ut testimonium perhiberet de lumine, ut omnes crederent per illum. Non erat ille lux, sed ut testimonium perhiberet de lumine. Omnes enim, sicut Lucas ait, existimabant de Joanne, »ne forte esset Christus (Luc. III, 15).« Erat enim lucerna lucens et ardens. Sed non erat ipse lux, quia ad hoc solummodo venerat, ut testimonium perhiberet de lumine. Erat autem lux vera, lux aeterna et indeficiens, quae illuminat omnem hominem venientem in hunc mundum. Omnis enim [Col. 0453D] homo in hunc mundum veniens hac sola luce interius et exterius illuminatur. Haec oculis visum, et cordi tribuit intellectum. Qui hac luce non illuminatur, caecus est, et in tenebris manet. Venit autem homo in hunc mundum, quando nascitur, quia tunc primum in hoc mundo apparet. Unde et de seipso Dominus ait: »Exivi a Patre, et veni in mundum, iterum relinquo mundum, et vado ad Patrem (Joan. XVI, 28),« Deus enim, qui ubique est, quando se [Col. 0454A] nobis manifestat, venire; quando se celat, recedere dicitur. Venit igitur in mundum, quia secundum carnem, quam assumpsit, mundo visibilis apparuit. Et hoc est quod dicitur: In mundo erat, et mundus per ipsum factus est, et mundus eum non cognovit. Quid est enim, in mundo erat, nisi quia visibilis inter homines in hoc mundo conversabatur? Mundus autem secundum quosdam eum cognovit, et secundum quosdam eum non cognovit. Mundi enim amatores Christum sequi et cognoscere noluerunt, qui quoniam solam hujus mundi voluptatem et gloriam diligunt, non immerito mundus vocantur. Unde et discipulis suis Dominus ait: »Quia de hoc mundo non estis, sed ego elegi vos de mundo, propterea odit vos mundus. In propria venit, et sui eum non receperunt [Col. 0454B] (Joan. XV, 19).« Cum enim omnia sua sint, ejus tamen propria, Judaei dicebantur. Et isti quidem eum non receperunt, sed eum spernentes, dixerunt: »Nolumus hunc regnare super nos. Quotquot autem receperunt eum, dedit eis potestatem filios Dei fieri, his qui credunt in nomine ejus (Luc. XIX, 14).« Quiid enim majus illis dari potuit, quam ut essent filii Dei? »Si enim filii, ait Apostolus, et haeredes, haeredes quidem Dei, cohaeredes autem Christi (Rom. VIII, 17).« Si vero cohaeredes sunt, eamdem habent beatitudinem et possessionem. Qui non ex sanguinibus, neque ex voluntate carnis, neque ex voluntate viri, sed ex Deo nati sunt. Quantum enim ad hanc secundam nativitatem, qua filii Dei homines fiunt, non secundum viri voluntatem, neque ex voluntate [Col. 0454C] carnis et sanguinis, sed secundum voluntatem Dei, ex aqua et Spiritu sancto regenerantur et renascuntur homines. Quantum vero ad primam nativitatem, uno et simili modo 213 et boni et mali homines nascuntur. Et Verbum caro factum est, et habitavit in nobis. Factum est utique Verbum caro; non quod Verbum mutaretur in carnem, sed quia carnem suscipiendo, ex divinitate et humanitate una persona facta est [(1076) 1Kb] . Et habitavit in nobis, sicut Jeremias ait: »Hic Deus noster, et non aestimabitur alius ad eum qui adinvenit omnem viam scientiae, et dedit eam Jacob puero suo, et Israel dilecto suo. Post haec in terris visus est, et cum hominibus conversatus est (Baruch III, 37).« Et vidimus gloriam ejus, gloriam [Col. 0454D] quasi unigeniti a Patre, plenum gratiae et veritatis. Hanc enim Christi gloriam illi viderunt, qui simul cum eo erant, quando in monte transfiguratus est, quando resplenduit facies ejus sicut sol, vestimenta autem ejus facta sunt alba sicut nix. Quando et vox Patris audita est: »Hic est Filius meus dilectus, in quo mihi bene complacui (Matth. XVII, 5).« Erat autem plenus gratiae et veritatis, secundum hoc quod Psalmista ait: »Speciosus forma prae filiis [Col. 0455A] hominum, diffusa est gratia in labiis tuis (Psal. XLIV, 3).« Et: »Propter veritatem et mansuetudinem et justitiam deducet te mirabiliter dextera tua (ibid., 5).«

II. Joannes testimonium perhibet de ipso, et clamat dicens: Hic erat quem dixi, qui post me venturus est, ante me factus est, quia prior me erat.Venit enim Dominus post Joannem, quia et post eum natus est, et post eum praedicare coepit. Sed ante eum factus est, quia prior erat [(1077) 1Kb] . Decet enim multumque convenit ut semper priores anteponantur, et suis minoribus praeferantur. Huic enim simile est, cum de aliquo dicimus, hic mihi olim par erat, sed modo ante me factus est, modo me praecedit, modo mihi praelatus est. Et de plenitudine ejus nos omnes accipimus [Col. 0455B] gratiam pro gratia. Vidimus, inquit, eum plenum gratiae et veritatis, de cujus plenitudine nos omnes accepimus gratiam salutis et reconciliationis pro gratia fidei, qua in eum credimus. Hanc autem gratiam Moyses nobis dare non potuit, quia lex tantum per Moysem data est, gratia et veritas per Jesum Christum facta est. Per Christum namque coelum aperitur, legis et prophetarum fides et veritas intelligitur, et mundus Deo reconciliatur. Eramus »enim, ut scriptum est, sicut oves errantes,« sed, cognita veritate, »conversi sumus nunc ad pastorem et episcopum animarum nostrarum (I Petr. II, 25).« Deum nemo vidit unquam. Unigenitus Filius, qui est in sinu Patris, ipse narravit. Nam quia dixerat: Vidimus gloriam ejus, gloriam quasi unigeniti a Patre, [Col. 0455C] ne quis hoc de divinitate intelligeret, quae utique invisibilis est, ideo ait: Deum nemo vidit unquam. Hoc autem probat ab auctoritate Filii Dei, dum dicit: Unigenitus Filius, qui est in sinu Patris, ipse narravit. Tunc enim hoc narravit, cum dixit: »Nemo novit Filium nisi Pater, neque Patrem quis novit, nisi Filius, et cui voluerit Filius revelare (Matth. XI, 27).« Quod, quid significet, in Matthaeo expositum est.

III. Et hoc est testimonium Joannis, quando miserunt Judaei ab Jerosolymis sacerdotes et levitas ad eum,ut interrogarent eum: Tu quis es? Et confessus est, et non negavit, et confessus est, quia non sum ego Christus. Omnes enim existimabant Joannem esse Christum, quoniam in vita et moribus, in habitu et [Col. 0455D] sancta conversatione aliis omnibus dissimilis erat. Ipse tamen gloriam mundi fugiens, et Christum se non esse respondens, in tantum se humiliavit, ut indignum [Col. 0456A] se esse diceret, qui Christi calceamenta solvere debuisset. Et interrogaverunt eum: Quid ergo? Elias es tu? Et dixit: Non sum. Interrogatus Dominus de Elia, respondit: »Elias quidem venturus est, et restituet omnia, et si vultis scire, Joannes ipse est Elias (Matth. XVII, 11).« Quid est igitur quod se Joannes Eliam esse negat, quem Dominus ipse Eliam esse affirmat? Dicit Joannes: Non sum Elias. Dicit Jesus: Joannes ipse est Elias. Nec iste quidem mentiri potest, quia veritas est: nec ille, quia discipulus veritatis. Verum ergo dicit uterque. Alter enim de persona, alter de spiritu loquitur. Joannes enim in spiritu Elias erat; sed in persona Elias non erat [(1078) 1Kb] . De quo Angelus ad Zachariam: »Ipse, inquit, praeibit ante eum in spiritu et virtute Eliae (Luc. I, 17).« [Col. 0456B] At illi: Propheta es tu? Et respondit: Non. Non enim simpliciter propheta, sed plus quam propheta erat Joannes. 214 Unde et Dominus ait: »Quid existis videre? Prophetam? Dico vobis, et plus quam prophetam (Matth. XI, 9).« Plus enim quam propheta fuit Joannes, quia non solum ventura nuntiavit, quod utique prophetarum est, verum etiam digito monstravit, quod prophetarum non est. Dixerunt ergo ei: Quis es, ut responsum demus his qui miserunt nos? Quid dicis de teipso? Ait: Ego vox clamantis in deserto: dirigite viam Domini, sicut dixit Isaias propheta. Vox Joannes, Verbum Christus. Sicut enim Joannes [(1079) 1Kb] praecedit Christum, ita et vox praecedit verbum. Statim enim, ut ex ore loquentis sonus qualiscunque procedit, vox est; verbum autem [Col. 0456C] nondum est, quia omne verbum significat aliquid. Praecedit igitur vox; sequitur verbum. Merito ergo vox Joannes, et verbum Christus vocatur, quoniam et nascendo, et praedicando, et moriendo, et ipsa sui nominis significatione Christum praecessit. Haec autem vox in deserto clamabat, quia crudeles et impios ad fidem vocabat, qui non homines pietate, sed bestias crudelitate imitabantur. Desertum enim non hominum, sed ferarum habitatio est. Sed quid dicebat? Dirigite viam Domini, sicut dicit Isaias propheta. Dirigite, inquit, viam Domini, ut ipse ad vos venire, et in vobis habitare dignetur, qui nisi per viam rectam incedere nescit. Fides enim, spes et charitas, pietas et justitia, et misericordia, viae sunt [Col. 0456D] per quas ad nos Dominus venit, si eas habeamus, et ad Deum dirigamus. Istae viae illis directae non sunt, qui non ex veritate, sed simulatorie per eas incedunt. Et qui missi fuerant, erant ex Pharisaeis. [Col. 0457A] Pharisaei namque prae caeteris justiores esse arbitrabantur. Quibus Dominus ait: »Publicani et meretrices praecedent vos in regnum Dei (Matth. XXI, 31),« Quos et Joannes viperarum genimina vocavit dicens: »Serpentes genimina viperarum, quomodo fugietis judicia gehennae?« (Matth. XXIII, 33.) Et interrogaverunt eum, et dixerunt ei: Quid ergo baptizas, si tu non es Christus, neque Elias, neque propheta? Respondit eis Joannes dicens: Ego baptizo in aqua; medius autem vestrum stetit, quem vos non scitis. In aqua enim et non in spiritu baptizabat Joannes, quia non peccata solvebat, sed corpora tantum lavabat, et Christi baptismum baptizando significabat [(1080) 1Kb] . Illius igitur baptismus umbra quaedam erat et significatio melioris baptismi. Ego, inquit, vos in aqua [Col. 0457B] baptizo; medius autem vestrum stetit, et vidistis, et audistis eum, inter vos conversatur, et vobiscum habitat, quem vos non scitis. Ipse est qui post me venturus est, qui ante me factus est. Post eum namque et nascendo, et praedicando, et baptizando, et moriendo venit Christus. Factus est autem ante eum, quia quasi Dominum eum sequitur beatus Joannes, et post eum vadit [(1081) 1Kb] . Ante enim hoc in loco non temporis, sed ordinis habet significationem. Cujus ego non sum dignus ut solvam ejus corrigiam calceamenti. Christi namque corrigiam calceamenti solvere, est ejus humanitatis et mortalitatis mysterium praedicare. Calceamentum enim, quia ex mortuorum pellibus fit, carnis morticinum significat [(1082) 1Kb] . Alia enim nostra indumenta ex alia, et alia materia fiunt. [Col. 0457C] Calceamenta vero non nisi carnea sunt. Unde et merito pro carne ponitur. Vide ergo quantum se humiliaverit praecursor Domini, qui priusquam eum laudare coeperat, quasi qui ejus laudes praedicare idoneus non esset, statim se indignum esse dixit, qui non solum ejus divinitatis, sed etiam ipsius humanitatis mysterium nuntiaret. Haec in Beihania facta sunt trans Jordanem, ubi erat Joannes baptizans.

IV. Altera die vidit Joannes Jesum venientem ad se, et ait: Ecce Agnus Dei, ecce qui tollit peccata mundi.Agnus enim dicitur Christus propter innocentiam et simplicitatem, quia sicut agnus ad victimam ductus est, et non aperuit os suum (Isa. LIII, 7); et ipse quidem tulit peccata mundi: non autem illius de quo supra dicitur: Et mundus eum non cognovit; sed [Col. 0457D] illius qui ejus fidem et doctrinam secutus est. Hic est de quo dixi: Post me venit vir, qui ante me factus est, quia prior me erat. Hoc autem jam superius expositum [Col. 0458A] est. Et ego nesciebam eum. Quid est nesciebam eum, nisi vultu adhuc et facie illum ignorabam, utpote quem nondum corporaliter videram? Sed ut manifestetur in Israel, propterea veni ego in aqua baptizans. Ideo, inquit, solitudinem et desertum reliqui, et ad 215 planitiem descendens, baptizare coepi, ut populo Israelitico undique ad me confluenti eum manifestarem. Et testimonium perhibuit Joannes dicens: Quia vidi Spiritum descendentem, quasi columbam de coelo, et mansit super eum, et ego nesciebam eum; sed qui misit me baptizare, ille mihi dixit: Super quem videris Spiritum descendentem, et manentem super eum, hic est qui baptizat in Spiritu sancto. Descendit enim Spiritus sanctus super Salvatorem nostrum in columbae specie, quatenus mitem et simplicem, sine [Col. 0458B] felle, omnique amaritudide eum ostendit. Mansit autem super eum, quia non ad horam, vel temporaliter in eo est, sed semper et essentialiter in eo manet [(1083) 1Kb] . Quamvis enim desuper veniebat, in eo tamen semper erat. Sed nisi illo modo venisset, Joannes eum non vidisset. Hoc enim divinitus ei dictum fuerat: Super quem videris Spiritum descendentem, et manentem super eum, hic est qui baptizat in Spiritu sancto. Baptizabat enim Dominus in Spiritu sancto, id est in virtute Spiritus sancti, quae totius Trinitatis communis est; idemque est, baptizare in Spiritu sancto, quod est, baptizare in nomine et virtute Patris, et Filii, et Spiritus sancti. Tres enim personae sunt, quarum una est Spiritus sanctus, in qua sola nemo baptizatur. Unde et Dominus discipulis [Col. 0458C] ait: »Ite, docete omnes gentes, baptizantes eos in nomine Patris, et Filii, et Spiritus sancti (Matth. XXVIII, 19).« Joannes autem quia non baptizabat in Spiritu sancto, ideo quos ipse baptizavit, iterum rebaptizati sunt. Si enim baptizasset in Spiritu sancto, ejus baptismus jam non figura, sed veritas esset. Sequitur: Ego vidi, et testimonium perhibui, quia hic est Filius Dei. Statim autem baptizatus Jesus, sicut alii evangelistae scribunt (Matth. IV, 1; Marc. I, 12; Luc. II, 1), ivit in desertum, et jejunavit quadraginta diebus, et quadraginta noctibus. Deinde vero, jam illius anni fine propinquante, cum nondum palam, et in synagogis praedicasset, paucos etiam secum discipulos haberet, quos familiariter docebat, venit iterum ubi erat Joannes. [Col. 0458D] Unde et subditur: Altera die iterum stabat Joannes, et ex discipulis ejus duo, et respiciens Jesum ambulantem, dixit: Ecce Agnus Dei. Altera enim hoc in [Col. 0459A] loco non ad hesternam spectat, sed pro alia ponitur [(1084) 1Kb] . Non enim proprie illa dies altera dicitur, quae post tam multos dies subsequitur. Et de his quidem in Lucu sufficienter diximus. Et audierunt eum duo discipuli loquentem, et secuti sunt Jesum. Crediderunt enim magistro loquenti, et Christo Domino testimonium perhibenti, et secuti sunt Jesum, gaudentes se tandem illum invenisse, de quo toties Joannem loquentem audierant. Et relinquentes Joannem, secuti sunt eum, quem ipsius Joannis testimonio cognoverunt esse et magistrum ipsius quoque Joannis. Conversus autem Jesus, et videns eos sequentes se, dicit eis: Quid quaeritis? Qui dixerunt ei: Rabbi, ubi habitas? Quid autem significet Rabbi, evangelista exposuit, dicens: Quod dicitur interpretatum [Col. 0459B] Magister. Quod enim Dominus ad eos convertitur, quod eos respicit, et cum eis loquitur, clementiae et bonae voluntatis indicium est. Sciebat enim, quales erant, et quales postea futuri erant, et quo effectu eum sequebantur. Omnes enim diligit Jesus, qui eum sequuntur. Neminem ad se venientem repellit. Unde et istis interrogantibus, Ubi habitas? Respondit: Venite, et videte. Non dixit, in illo, vel illo loco, quod si dixisset, potius locum ostendere quam eos invitare videretur. Venerunt, et viderunt ubi maneret, et apud eum manserunt die illo, cunctis diebus mansuri cum illo. Hora autem erat quasi decima. Erat autem Andraeas, frater Simonis Petri, unus ex duobus, qui audierant ab Joanne, et secuti fuerant eum. Invenit hic primum fratrem suum [Col. 0459C] Simonem, et dicit ei: Invenimus Messiam. Quid sit autem messias, ait evangelista, quod est interpretatum Christus. Exspectabant enim Judaei messiam, et adhuc quidem exspectant, sed frustra. Unde et Dominus ait: »Ego veni in nomine Patris mei, et non suscepistis me: alius veniet in nomine suo, et illum recipietis (Joan. V, 43).« Et adduxit illum ad Jesum. Boni fratres, qui sic desiderant videre Jesum. Intuitus autem eum Jesus, dixit: Tu es Simon filius Jona, tu vocaberis Cephas. Et hoc evangelista exponit, dicens: Quod interpretatur Petrus. Tu es, inquit, Simon, quod obediens dicitur [(1085) 1Kb] , quem genuit Jonas, id est Grandis [(1086) 1Kb] . Tu vocaberis Cephas id est Petrus, a petra denominatus, a 216 Christo corroboratus, quod tamen agnoscens interpretatur. Ipse [Col. 0459D] enim prae caeteris Dominum agnoscens ait: Tu es Christus Filius Dei vivi (Matth. XVI, 16).« Cui Dominus ait: »Et ego dico tibi, quia tu es Petrus (ib., 18),« [Col. 0460A] bene respondens, et bene agnocens. Non est autem intelligendum, ut Petrum, et Andraeam tunc temporis Dominus elegisset, quos, sicut alii evangelistae scribunt (Matth. IV, 18; Marc. I, 16; Luc. V, 2), de piscatione Christus vocavit [(1087) 1Kb] . Unde et hic dicitur, quia manserunt apud illum die illo. Postquam enim eos elegit, non uno die, sed omnibus diebus cum eo manserunt. In crastinum voluit exire in Galilaeam, et invenit Philippum, et dicit ei Jesus: Sequere me. Erat autem Philippus a Bethsaida civitate Andraeae, et Petri. Secundum enim haec dicta beati Joannis, primus apostolorum Philippus videtur esse vocatus. Et merito quidem primus vocatur ille, qui os lampadis interpretatur; quatenus et ipse, et caeteri post ipsum intelligant, ad quale officium eligantur [Col. 0460B] [(1088) 1Kb] . Tale enim os tunc omnes receperunt, quando in linguis igneis Spiritus sanctus super eos descendit. Legimus autem quando Petrus, et Andraeas, Jacobus, et Joannes, et Matthaeus evangelista vocati sunt. De caeteris autem non legimus. Habebat tamen jam tunc aliquando discipulos Jesus, cum quibus, ut in sequentibus legitur, ad nuptias vocatus est. Sed qui illi fuerint, nescimus. Invenit Philippus Nathanael, et dixit ei: Quem scripsit Moyses in lege, et prophetae, invenimus, Jesum filium Joseph a Nazareth. Rudis adhuc erat Philippus, praedicare volebat, nec sciebat. Dicit se invenisse Jesum, de quo et Moyses scripsit, et caeteri prophetae. Verum quidem dicit. Et dicit ei Nathanael: A Nazareth potest aliquid boni esse? Ac si dicat: Bonum quidem [Col. 0460C] aliquid potest esse a Nazareth; sed Christus Jesus nasciturus est in Bethlehem. Dicit ei Philippus: Veni, et vide. Veni, inquit, et vide. Loquere cum eo, audi verba ipsius, ut quis, et qualis sit intelligere valeas. Credidit enim Nathanael, et secutus est eum. Vidit Jesus Nathanael venientem ad se, et ait de eo: Ecce vere Israelita, in quo dolus non est. Magnus vir iste Nathanael, cui ipse Dominus tale perhibet testimonium. Magnus utique ille est, in quo dolus nullus est. Sed cur Israelita vocatur, nisi quia jam Deum videre, et in eum credere incipiebat [(1089) 1Kb] ? Israelita namque, vir videns Deum interpretatur. Et dicit ei Nathanael: Unde me nosti? Respondit Jesus, et dixit ei: Priusquam te Philippus vocaret, cum esses [Col. 0460D] sub ficu, vidi te. Hoc enim quamvis ad litteram intelligatur, nt revera sed ficu esset Nathanael, quando eum Philippus vocavit, potest tamen altiori sensu intelligi [(1090) 1Kb] . Primi namque parentes nostri, [Col. 0461A] postquam peccaverunt, cognoscentes se esse nudos, consuerunt folia ficus, et facientes sibi perizomata (Gen. III, 7), illas corporis partes operuerunt, in quibus generatio fit, et ex quibus totum genus humanum exivit: ibique simul cum aliis erat Nathanael. Et hoc est fortasse, quod ait: Cum esses sub ficu, id est, sub foliis ficus, vidi te. Vidit enim Dominus Nathanael etiam tunc, qui omnia cognoscit, et videt, antequam fiant. Respondit ei Nathanael, et ait: Rabbi, tu es Filius Dei, tu es Rex Israel. Unde enim tam cito Nathanael eum cognoscere potuit, nisi quia Spiritus sanctus, qui ubi vult spirat (Joan. III, 8), ejus mentem illuminavit? Respondit Jesus, et dixit: Quia dixi tibi, Vidi te sub ficu, credis: majus his videbis. Quia, inquit, sub uno prophetiae [Col. 0461B] verbo divinitus illuminatus credidisti, multo majora videbis ad tuae fidei corroborationem. Et dicit eis Jesus: Amen, amen dico vobis, videbistis coelum apertum, et angelos Dei ascendentes et descendentes supra Filium hominis. Haec autem manifesta sunt, si ad illum diem referantur, quo in suae majestatis sede ad judicandum Dominus veniet, et omnes angeli cum eo. Tunc enim coelum apertum, et angelos ascendeutes, et descendentes sancti videbunt. Tunc et Nathanael, qui tam facile credidit, majora videbit: quando in sua majestate Christus Dominus apparebit.

V. [CAP. II.] Et die tertia nuptiae factae sunt in Cana Galilaeae, et erat mater Jesu ibi.Prima dies ante legem: secunda sub lege: tertia sub gratia. Hac autem tertia die, hoc tertio Incarnationis tempore [(1091) 1Kb] , ad [Col. 0461C] 217 nuptias Dominus venire dignatus est, ut eorum errores destrueret, qui nuptias contradicunt [(1092) 1Kb] . Non enim abjicit Jesus conjugatos, etsi virgines et continentes meliores sint. Et deficiente vino, dicit mater Jesu ad eum: Vinum non habent. Plena enim Spiritu sancto Virgo Maria jam tunc illud miraculum praevidebat, quod Filius ejus facturus erat. Quod ergo facere Jesus cogitabat, hoc illa ut faceret admonebat. Et dicit ei Jesus: Quid mihi et tibi est, mulier? Quid mihi et tibi, inquit, commune est, nisi haec caro mortalis, et humanitas ista quam fero quae famem pati, sitire et mori [Col. 0462A] novit, miracula autem facere non novit: Quod enim in vinum aqua convertitur, non humanitatis, sed divinitatis est [(1093) 1Kb] . Nondum venit hora mea. Nondum venit hora passionis meae, in qua quid mihi et tibi commune sit omnibus innotescat. Tunc enim carnem, quam de te suscepi, non virtutes et miracula facere, sed in cruce pendere, et mori videbis. Et tunc quidem faciam vinum novum, tunc faciam omnia nova, tunc litterae vetustate relicta, ad novam et spiritualem intelligentiam omnia convertam. Hoc enim ipse significans ait: »Non bibam amodo de hoc genimine vitis, usque in diem illum, cum illud bibam vobiscum novum in regno Dei (Matth. XXVI, 29).« Dicit mater ejus ministris: Quodcunque dixerit vobis, facite. Inter se loquebantur [Col. 0462B] mater et filius. Ipsi se intelligebant. Ipsi sua secreta noverant. Ipsi quid tunc fieri oportebat, et quid postea futurum erat, sciebant [(1094) 1Kb] . Caeteri autem quid ipsi dicerent ignorabant. Erant autem ibi lapideae hydriae sex positae secundum purificationem Judaeorum, capientes singulae metretas binas, vel ternas. Sex namque hydriae, sex mundi aetates sunt: prima ab Adam usque ad Noe; secunda a Noe usque ad Abraham; tertia ab Abraham usque ad David; quarta a David usque ad transmigrationem Babylonis; quinta a transmigratione Babylonis usque ad Christum; sexta usque ad finem saeculi [(1095) 1Kb] . Dicit eis Jesus: Implete hydrias aqua. Et impleverunt eas usque ad summum. Quid enim per hos ministros, qui, jubente Domino, implent [Col. 0462C] hydrias aqua, nisi apostolos et doctores intelligamus? Quoties enim narramus et praedicamus quid in unaquaque aetate factum sit, toties has hydrias aqua implemus. Multis enim in locis divina Scriptura aqua vocatur. In prima namque aetate »coelum, terram, maria, et omnia, quae in eis sunt, creavit Deus (Psal. CXLV, 6),« et tunc fecit »hominem ad imaginem, et similitudinem suam (Gen. I, 27).« Dixitque: »Non est bonum esse hominem solum: faciamus ei adjutorium simile sibi (ibid., II, 18).«---»Immisit igitur soporem in Adam, et tulit unam de costis ejus (ibid., 21),« ex qua mulier facta [Col. 0463A] est. Hoc autem dicentes implemus primam hydriam aqua. Totum enim hoc ad litteram intellectum, quid aliud est, nisi aqua? Haec autem aqua in vinum convertitur, si spiritualiter intelligatur. Ut per Adam, quia ad imaginem Dei factus est, eum intelligamus, de quo Apostolatus ait: »Qui cum in forma Dei esset, non rapinam arbitratus est esse se aequalem Deo (Phil. II, 6).« At vero per Evam omnium viventium matrem, sanctam Ecclesiam intelligamus. Sicut enim de latere Adam dormientis, una costa subtracta facta est Eva: ita et de latere Christi in cruce morientis sanguine effuso facta est Ecclesia [(1096) 1Kb] . Unde nobis Apostolus ait: »Qui dilexit nos, et lavit nos a peccatis nostris in sanguine suo [(1097) 1Kb] .« Veniamus modo ad secundam [Col. 0463B] hydriam, non ut eam impleamus, sed ut aliquantula aqua eam infundamus. In secunda namque aetate de lignis laevigatis facta est arca, in qua omnium animalium genera collecta sunt, ut salvaretur semen universae carnis in ea, et non periret. Haec est igitur aqua, quae in vinum quidem convertitur, si spiritualiter intelligatur. Arca enim, quae de lignis laevigatis facta est, sanctam Ecclesiam significat [(1098) 1Kb] , quae ex sanctis et perfectis hominibus fabricata, non habet maculam, 218 neque rugam. In quo omnia hominum genera sunt collecta, ut illud semen salvetur, et non pereat, cui benedixit Dominus. De quo propheta: »Nisi, inquit, Dominus Deus Sabaoth reliquisset nobis semen, quasi Sodoma fuissemus, et quasi Gomorrha similes essemus [Col. 0463C] (Isa. I, 9).« Nemo enim salvabitur, quicunque extra hanc arcam inventus fuerit. Dicamus modo et de tertia hydria, quae utique tanta est, ut ejus aqua cunctis viventibus, et bibere volentibus abundanter sufficere possit. In hac enim aetate Abraham, Isaac, et Jacob, et duodecim patriarchae fuerunt. In hac fuit Moyses et Aaron, qui populum Dei de Aegypto liberantes, et per mare Rubrum ducentes, legem suscipere meruerunt. Propter quos Dominus flagellavit Aegyptios, et Pharaonem cum omni suo exercitu in profundum maris demersit. Sed hujus quoque hydriae aqua in vinum convertitur, si spiritualiter intelligatur. Ut in Moyse Christum, in Aaron episcoporum et sacerdotum ordinem significemus. Isti enim populum Dei per baptismatis undas [Col. 0463D] ducentes, et Pharaonem, id est diabolum, cum omni vitiorum exercitu interficientes, sanctos Dei in terram viventium et in promissam eis haereditatem introducunt [(1099) 1Kb] . Nunc autem ad quartam [Col. 0464A] hydriam veniamus, in qua David, et Salomonis, omnium prophetarum libri usque ad Jeremiam continentur. In qua et Isaias clamat dicens: »Sitientes venite ad aquas, et qui non habent pretium, properate, emite, et comedite (Isa. LV, 1).« Ad hanc autem implendam et exponendam non unus, sed multi dies necessarii sunt. Quae sola si in vinum Judaeis conversa fuisset, hodie omnes nobiscum Christiani essent. In hac enim Christi nativitas, passio, resurrectio, et ascensio plenissime continetur. Cujus aqua quomodo in vinum conversa sit, qui prophetarum expositiones legit, intelligit. Transeamus et ad quintam hydriam, in qua populus propter peccata sua ductus in captivitatem plorat dicens: »Super flumina Babylonis illic sedimus, et [Col. 0464B] flevimus, dum recordaremur tui, Sion. In salicibus in medio ejus suspendimus organa nostra (Psal. CXXXVI, 1, 2).« Qui tamen per poenitentiam ad Deum conversi, sub Jesu Sacerdote magno, laeti postea in patriam remearunt. Et haec quidem si quis spiritualiter intelligat, sentiet in vinum aquam conversam. Illa enim captivitas hanc nostram, quam in mundo patimur, captivitatem significabat. In qua dum populos peccantes, et semper quasi aquas ad inferiora labentes (aquae enim multae populi multi) sancti Dei conspiciunt, flent et dolent, illius supernae beatitudinis recordantes. Et quia vel pauci, vel nulli sunt, qui eorum monitis acquiescere velint, sanctae praedicationis organa suspendunt in salicibus, id est, quasi quibusdam vinculis tenacissimis, [Col. 0464C] memoriae commendant, dicentes cum Psalmista: »In corde meo abscondi eloquia tua, ut non peccem tibi (Psal. CXVIII, 11).« Memoria enim, quia ea quae iutelligit firmiter ligat et tenet, non immerito salix vocatur. Silent enim praedicatores multoties, et a praedicatione cessant, dum et verba sua parvipendi, et se ipsos contemptui haberi conspiciunt. Sed sicut tunc, ita et modo per poenitentiam et satisfactionem, duce Jesu Sacerdote magno, qui tunc per illum Jesum significabatur, omnes peccatores in patriam revertuntur. Restat nunc, ut de sexta hydria dicamus, quae aliis omnibus nobilior est, de qua etiam omnes aliae saporem suscipiunt. In hac enim quatuor Evangeliorum libri, et omnia apostolorum dicta continentur. Hanc ipse Dominus [Col. 0464D] per se ipsum implevit. Hanc suis discipulis dedit, ut omnes gentes ex ea satiarent, dicens eis: »Ite in universum mundum, praedicate Evangelium omni creaturae (Marc. XVI, 15).« Hujus aqua dulcissima. [Col. 0465A] Hujus vinum suavissimum est. Sed vis bibere de aqua ejus? Audi ipsum Dominum: »Simile, inquit, factum est regnum coelorum homini qui seminavit bonum semen in agro suo. Cum autem dormirent homines, venit inimicus ejus, et superseminavit zizania (Matth. XIII, 24).« Quae cum servi ejus colligere voluissent, ait: »Sinite utraque crescere usque ad messem, et in tempore messis dicam messoribus: Colligite prius zizania, et alligate ea in fesciculos ad comburendum: triticum autem reponite in horreum meum (ibid., 30).« Haec est igitur hujus hydriae aqua. Quae ut in vinum convertatur, dicamus cum apostolis: »Domine, edissere nobis parabolam istam. Ager, inquit Dominus, est mundus. Bonum vero semen, hi sunt filii regni. Zizania autem, filii sunt [Col. 0465B] nequam. Inimicus autem, qui seminavit eam, est diabolus. Messis vero, consummatio saeculi. Messores enim angeli sunt. Sicut enim colliguntur zizania, et igni comburuntur, sic erit in consummatione saeculi. Exibunt angeli, et separabunt malos de medio justorum, et mittent eos in caminum ignis; ibi erit fletus, et stridor dentium (ibid., 36-43).« Sic igitur in vinum aqua convertitur: sic in spiritualem intelligentiam littera mutatur [(1100) 2Kb] . Dictum est autem quid sex hydriae significent. 219 Quae bene quidem secundum purificationem Judaeorum ibi positae erant, quoniam quidquid in eis continetur, baptismus quidam est, et purificatio animarum. Capiebant autem singulae metretas binas, vel ternas, per quod significatur, quia [Col. 0465C] Dei, proximique dilectionis, et fidei Trinitatis mensura omnibus sufficit ad bibendum, tenendum, et credendum. Sequitur: Et dicit eis Jesus: Haurite nunc, et ferte architriclino. Et tulerunt. Ut autem gustavit architriclinus aquam vinum factam, et non sciebat unde esset; ministri autem sciebant, quia hauserant aquam; vocat sponsum architriclinus, et dicit ei: Omnis homo primum bonum vinum ponit, et cum inebriati fuerint, tunc id quod deterius est. Tu autem servasti vinum bonum usque adhuc. Quis est iste architriclinus, cui hoc novum et mirabile vinum prius affertur? Iste enim architriclinus intellectus mihi esse videtur, a quo solum bonum vinum cognoscitur et laudatur. Habet enim unusquisque homo [Col. 0465D] hunc architriclinum in palatio cordis sui. Ipse [Col. 0466A] est princeps domus: ipse regit et disponit omnia. Huic autem Ecclesiae ministri sanctarum Scripturarum vinum quotidie offerunt, quod ille bibens, quamvis nesciat unde sit, tamen admiratur et laudat. Quando enim haec in ecclesiis recitantur, nulli alii dant saporem, nisi his qui ea intelligunt. Merito igitur hoc vinum architriclino ferre Dominus jussit, quatenus et nos majora intelligentibus demus vinum, non intelligentibus vero aquam afferamus. Qui enim bene intelligunt, et litteram venerantur, et spiritum. Unde et hic architriclinus dicit: Tu autem servasti bonum vinum usque adhuc, et primum videlicet, et ultimum laudans. Qui vero minoris intelligentiae sunt, aquam bibant, et Scripturarum planissima audiant. Hoc fecit initium signorum Jesus in Cana [Col. 0466B] Galilaeae, et manifestavit gloriam suam, et crediderunt in eum discipuli ejus. In sanctarum enim Scripturarum spirituali expositione, quae utique per hoc vinum significatur, Christi gloria manifestatur, et credentium fides augetur. Post haec descendit Capharnaum ipse, et mater ejus, et fratres ejus, et discipuli ejus, et ibi manserunt non multis diebus. Qualiter autem fratres ejus intelligi debent, in Matthaeo exposuimus.

VI. Et prope erat pascha Judaeorum, et ascendit Hierosolymam Jesus, et invenit in templo vendentes boves, et oves, et columbas, et nummularios sedentes, et cum fecisset quasi flagellum de funiculis, omnes ejecit de templo.Et haec quidem in Matthaeo exposita sunt. Quae alii evangelistae Dominum tunc fecisse [Col. 0466C] narrant (Matth. XXI; Marc. XI, Luc. XIX), quando super pullum asinae sedens Jerosolymam venit. Unde manifestum est, beatum Joannem historiae ordinem non ubique tenere [(1101) 1Kb] . Responderunt ergo Judaei, et dixerunt ei: Quod signum ostendis nobis, quia haec facis? Respondit Jesus, et dixit eis: Solvite templum hoc, et in tribus diebus excitabo illud. Hoc autem Judaei non intelligentes, et de templo lapideo, et manufacto eum loqui putantes, dixerunt: Quadraginta et sex annis aedificatum est templum hoc, et tu in tribus diebus excitabis illud? ille autem, inquit evangelista, dicebat de templo corporis sui, quod Judaei per crucis tormentum illis diebus erant soluturi. Non majus tamen miraculum erat templum [Col. 0466D] illud in tribus diebus reaedificare, quam se ipsum [Col. 0467A] post mortem die tertia resuscitare. Qui enim una die, ut Moyses scribit, coelum et terram creavit (Gen. I, 1), facile ei erat unam domum in tribus diebus reaedificare. Cum ergo resurrexisset a mortuis, recordati sunt discipuli ejus, quia hoc dicebat. In quo apparet ipsos quoque Christi discipulos hoc verbum non intellexisse. Et crediderunt Scripturae, et sermoni quem dixit Jesus. Crediderunt, inquit, Scripturae prophetarum de Christi resurrectione loquenti. Crediderunt et huic sermoni Jesu de sua resurrectione prophetanti. Christi ergo resurrectio fuit causa, quod Scripturae prophetarum et sermoni Jesu apostoli crediderunt. Cum autem esset Hierosolymis in Pascha in die festo, multi crediderunt in nomine ejus, videntes signa quae faciebat. Ecce iterum [Col. 0467B] evangelista loquendi ordinem mutare videtur, ut non de illo pascha loquatur, de quo usque modo locutus est. Illo enim pascha, quo Dominus crucifixus est, nec multa signa 220 eum fecisse, nec multos in eum credidisse, sed ipsos quoque apostolos dubitasse, legimus. Constat igitur quia aut de alio pascha loquitur, aut non semel tantum vendentes et ementes de templo Dominus ejecit [(1102) 1Kb] . Sequitur: Ipse autem Jesus non credebat semetipsum eis, eo quod ipse nosset omnes, et quia opus ei non erat, ut quis testimonium perhiberet de homine. Ipse autem sciebat quid esset in homine. Si enim de illis intelligatur qui crediderunt in nomine ejus, inconveniens esse videtur ut Jesus non credat semitpsum eis. De aliis igitur hoc intelligatur. Quodammodo [Col. 0467C] enim se ipsum Jesus et credebat eis, et non credebat eis. Credebat enim semetipsum eis, quia cum eis conversabatur et eis quotidie in synagogis et templo praedicabat. Sed non credebat semetipsum eis, id est, non credebat se ipsum secure et absque eorum insidiiis esse apud eos. Cur hoc? Eo quod ipse nosset omnes, et quia sciebat quid fraudis et iniquitatis esset in unoquoque homine.

VII. [CAP. III.] Erat autem homo ex Pharisaeis, Nicodemus nomine, princeps Judaeorum. Hic venit ad eum nocte, et dixit ei: Rabbi, scimus quia a Deo venisti magister.Bonus homo iste Nicodemus jam credulus quidem, sed non in charitate perfectus. Perfecta enim charitas foras mittit timorem. Hic [Col. 0468A] autem nocte veniebat, quia Judaeos timebat, et tamen illuminari volebat. Sed quid dicit? Scimus, inquit, quia a Deo venisti magister. Unde autem hanc fidem suscepit, adjungit: Nemo enim potest haec signa facere, quae tu facis, nisi fuerit Deus cum illo. Valde melius dixit Nathanael, qui ait: »Tu es Filius Dei, tu es Rex Israel (Joan. I, 49).« Nondum enim Nicodemus Christum confiteatur esse Deum, quamvis Deum cum eo esse confitetur [(1103) 1Kb] . Respondit Jesus, et dixi ei: Amen, amen dico tibi, nisi quis renatus fuerit denuo, non potest videre regnum Dei. Ad baptismum eum invitat, ubi dum in Trinitate homo baptizatur, quod credere debeat, perfecte cognoscit. Sed quia obscure loquitur, nondum Nicodemus eum intelligit. Unde et ait: Quomodo potest homo nasci, [Col. 0468B] cum sit senex? Nunquid potest in ventrem matris suae iterato introire et renasci? Videns igitur Dominus eum ad hujus sacramenti intelligentiam per se venire non posse, manifestius ait: Amen dico tibi, nisi quis renatus fuerit ex aqua, et Spiritu Sancto, non potest intrare in regnum Dei. Apostolus enim dicit: »Quicunque baptizati sumus in Christo Jesu, in morte ipsius baptizati sumus. Consepulti enim sumus cum illo per baptismum in morte, ut quomodo surrexit Christus a mortuis per gloriam Patris, ita et nos in novitate vitae ambulemus (Rom. VI, 3).« His enim verbis, quid baptismus significet ostendit. Cum enim in fide Christi baptizamur, et sub aquas mergimur, quodammodo ei et commorimur, et consepelimur: ut inde abluti et penitus innovati resurgentes, [Col. 0468C] sic postea in novitate vitae ambulemus, sicut Dei Filius Patris gloriam non amisit. Tanta est enim virtus hujus sacramenti, ut subito mundet hominem ab omni peccato [(1104) 2Kb] . Unde et subditur: Quod natum est ex carne caro est, et quod natum est ex Spiritu spiritus est. Sicut, inquit, ex carne corrupta et peccatrice caro ei consimilis nascitur, tota videlicet vitiata et plena peccatis; ita et quod nascitur ex aqua et Spiritu sancto sanctum est, et spirituale, et mundum ab omni peccato. Non mireris quia dixi tibi: Oportet vos nasci denuo. Non enim hoc dixi de carnali, sed de spirituali nativitate. Carnalis enim nativitas non fit nisi semel. Sed qui semel ex carne oritur, nisi iterum ex Spiritu oriatur, non ad [Col. 0469A] vitam, sed ad mortem oritur. Spiritus ubi vult spirat. Ideoque, inquit, quod natum est ex Spiritu, spiritus est; quia Spiritus ubi vult spirat, quem vult illuminat, quem vult sanctificat, et spiritualem et mundum facit. Et vocem ejus audis, sed non scis unde veniat, aut quo vadat. Ac si dicat: Ille Spiritus, qui sic sanctificat omnia, qui ubi vult spirat, ille, inquam, est, cujus vocem nunc audis, et qui nunc in me et per me tibi 221 loquitur. Sed quamvis vocem ejus et in me, et in discipulis meis audire valeas, non scis tamen unde veniat, aut quo vadat. Quis enim sciat unde veniat et quo vadat, qui ubique est et omnia complet? »Spiritus enim Domini replebit orbem terrarum (Sap. I, 7).« Nemo enim scit quomodo a Patre Filioque procedit. Sic [Col. 0469B] est omnis, qui natus est ex Spiritu. Sicut, inquit, Spiritus ubi vult spirat, sic et omnis qui natus est ex Spiritu, si tamen non separetur a Spiritu. Si enim a Spiritu separatur, fit carnalis et animalis [(1105) 1Kb] . »Animalis autem homo, dicit Apostolus, non percipit ea quae sunt Spiritus Dei (I Cor. II, 14).« Spiritualis autem omnia scrutatur, etiam profunda Dei. Spirat igitur ubi vult, siquidem omnia scrutatur. Nam etsi modo fortasse non ad plenum videat, spiret, et intelligat quaecunque velit, neque ad omnia secreta rimanda introducatur, tamen post hanc vitam, quidquid voluerit videbit et habebit homo sanctus et spiritualis. Respondit Nicodemus, et dixit ei: Quomodo possunt haec fieri? Respondit Jesus, et dixit ei: Tu es magister in Israel, et haec ignoras? [Col. 0469C] Amen, amen dico tibi, quia quod scimus loquimur, et quod videmus testamur, et testimonium nostrum non accipitis. Affirmat Salvator noster verum esse quod dicit, utpote qui ea loquitur, quae scit, et hic testatur quod vidit. Ignorantia enim parit mendacium, et testis non suscipitur, nisi qui se et vidisse, et praesentem affuisse testatur. Et tale est ac si diceret: Crede tantummodo, et noli dubitare. Ne quaeras de his quomodo fiant. Coelestia enim sunt, et terreno intellectu capi non possunt. Unde et subditur: Si terrena dixi vobis, et non creditis, quomodo, si dixero vobis coelestia, credetis? Verumtamen aliquid [Col. 0470A] tibi dicam de coelestibus. Et nemo ascendit in coelum, nisi qui descendit de coelo, Filius hominis, qui est in coelo. Haec enim coelestia sunt. Unus enim, idemque Christus Jesus et Filius Dei est, et filius hominis. Sed etiam naturaliter Filius Dei, et temporaliter filius hominis. Et ipse quidem filius hominis secundum alterum, id est secundum divinitatem, descendit de coelo, secundum quam semper est et in terra, et in coelo. Descendit enim non locum mutando, sed se humiliando, et carnem suscipiendo [(1106) 2Kb] . Ascendit vero, quantum quidem et ad humanitatem, locum etiam mutando: quantum vero ad divinitatem, gloriam propriam manifestando. Unde Psalmista: »Exaltare, inquit, super coelos, Deus, et super omnem terram gloria tua (Psal. CVII, [Col. 0470B] 6).« Deus enim, quia ubique est, aliter neque ascendere, neque descendere potest. Et ipse quidem solus et totus ascendit in coelum, omnia membra sua secum trahens in coelum. Ejus namque membra sunt omnes fideles, et ipse est caput totius Ecclesiae. Unde et alibi ait: »Quod uni ex minimis meis fecistis, mihi fecistis (Matth. XXV, 40).« Nemo igitur ascendit in coelum, nisi ipse, et membra sua simul cum ipso. Sive etiam ipse solus ascendit per se, alii vero per ipsum, et non per se. Ad hoc igitur Filius hominis descendit de coelo, ut a terris exaltatus omnia post se traheret in coelum. Et hoc est quod ait: Et sicut Moyses exaltavit serpentem in deserto, ita exaltari oportet filium hominis, ut omnis qui credit in ipsum non pereat, sed habeat vitam aeternam. [Col. 0470C] Ideo enim serpentem aeneum in deserto exaltavit Moyses, ut homines a serpentibus percussi eum viderent et sanarentur. Ideo et Christus in crucem exaltatus est, ut omnis qui mentis oculis eum videt, omnis qui credit in ipsum, non pereat, sed habeat vitam aeternam [(1107) 1Kb] . Nulla est enim alia medicina, qua a primi serpentis veneno homo sanari possit. Merito autem in illo serpente se Dominus significare voluit, quoniam sicut ille serpentis quidem similitudinem habebat, serpentis autem venenum, et malitiam non habebat; ita et Salvator noster cum iniquis deputatus, et inter latrones crucifixus, carnis [Col. 0471A] quidem peccati, ut ait Apostolus (Rom. VIII, 3), similitudinem habebat, peccatum autem nullum habebat. 222 Apparuit enim »in similitudine carnis peccati, ut de peccato damnaret peccatum in carne (ibid.).« Vide ergo quantum Deus hominem dilexerit, pro quo Filium suum morti tradidit, ut homo non periret. Hoc est enim quod ait: Sic enim dilexit Deus mundum, ut Filium suum unigenitum daret, ut omnis qui credit in ipsum non pereat, sed habeat vitam aeternam. Non enim misit Deus modo Filium suum in mundum, ut judicet, id est, ut damnet, et perdat mundum, sed ut salvetur mundus per ipsum. Venit enim prius ad salvandum, iterum autem venturus est ad judicandum. Qui credit in eum, non judicatur, id est non damnatur. Judicium enim plerumque [Col. 0471B] pro damnatione ponitur [(1108) 2Kb] , secundum illud: »Judica, Domine, nocentes me (Psal. XXXIV, 1).« Omnes enim et bonos, et malos judicabit Deus. Sed quia non omnes damnabit, ideo qui credit in eum non judicatur. Qui autem non credit, jam judicatus est. Cur? Quia non credit in nomine unigeniti Filii Dei. Sed dicet aliquis: Jam ergo nullum judicium restat, sed et boni non judicantur, et mali jam judicati sunt. In Dei namque dispositione jam judicati et damnati sunt mali, cujus utique sententia immutabilis est. Adhuc tamen judicandi sunt; non ut sententia mutetur, sed ut manifeste audiant et intelligant id, quod de eis dispositum est, dicente Domino: »Ite, maledicti, in ignem aeternum (Matth. XXV, 41).« Hoc est autem judicium, quia lux venit [Col. 0471C] in mundum, et dilexerunt homines magis tenebras, quam lucem. Hoc, inquit, est judicium, propter quod mali damnabuntur. Si enim quis dicat cur damnentur, hoc judicium est, et haec ratio redditur: quia lux venit in mundum, et dilexerunt homines magis tenebras, quam lucem. Si enim non venisset, et locutus eis fuisset, peccatum non haberent: nunc autem excusationem non habent de peccatis suis. Magis enim tenebras, quam lucem diligunt, qui non Christum, sed diabolum imitantur. Iste enim lux mundi dicitur (Joan. IX, 5): ille princeps tenebrarum vocatur. Erant enim eorum mala opera. Ideo, inquit, tenebras dilexerunt, quia eorum opera mala erant. Mala enim opera non lucem, sed tenebras [Col. 0471D] quaerunt. Unde et latrones et adulteri noctem amant, [Col. 0472A] et tenebras diligunt. Et hoc est quod ait: Omnis enim qui male agit odit lucem, et non venit ad lucem, ut non arguantur opera ejus. Hinc est quod adulteri, perjuri, homicidae, fures, proditores, et sacrilegi episcopis se praesentare, et verba Dei audire nolunt. Qui autem facit veritatem venit ad lucem, ut manifestentur opera ejus, quia in Deo sunt facta. Ille, inquit, qui facit veritatem, id est opera veritatis, opera vera et incorrupta, quia videri non metuit, libenter venit ad lucem. Libenter se Christo, ejusque discipulis repraesentat. Quod autem Christi discipuli lux dicantur, audi ipsum Dominum: »Vos, inquit, estis lux mundi (Matth. V, 14).« Ad lucem igitur venit, qui ad hos venire non metuit.

VIII. Post haec venit Jesus, et discipuli ejus in Judaeam [Col. 0472B] terram, et illic demorabatur cum eis, et baptizabat. Erat autem et Joannes baptizans in Enon juxta Salim, quia aquae multae erant illic, et veniebant, et baptizabantur. Nondum enim missus fuerat in carcerem Joannes. Postquam enim in vinum aquas convertit, et ea quae superius scripta sunt locutus est Dominus, simul cum discipulis suis venit in Judaeam terram; cum illis utique discipulis quos tunc temporis habebat: nondum enim apostolos elegerat. Ut enim Matthaeus ait, postquam Jesus traditus est, »relicta civitate Nazareth, venit Dominus Capharnaum, et habitavit ibi (Matth. IV, 13).« Et tunc quidem Petrum et Andraeam, Jacobum et Joannem de piscatione vocavit. Quod autem Joannes baptizabat, Christi baptismum significabat. Unde et a baptismo [Col. 0472C] cessavit, postquam Christum jam baptizare cognovit.

IX. Facta est ergo quaestio ex discipulis Joannis cum Judaeis de purificatione.Et venerunt ad Joannem, et dixerunt ei: Rabbi, qui erat tecum trans Jordanem, cui testimonium perhibuisti, ecce hic baptizat, et omnes veniunt ad eum. Respondit Joannes, et dixit: Non potest homo accipere quidquam, nisi fuerit ei datum de coelo. Ac si dicat: Ad eum 223 veniunt omnes; ejus tamen testimonium non accipiunt omnes, quoniam nihil boni potest homo accipere, nisi ei datum fuerit de coelo [(1109) 1Kb] . Unde ipse quoque Dominus ait: »Nemo venit ad me, nisi Pater meus traxerit eum (Joan. VI, 44).« [Col. 0472D] »Omne enim datum optimum, et omne donum perfectum [Col. 0473A] desursum est, descendens a Patre luminum (Jac. I, 17).« Ipsi vos testimonium perhibebitis, quod dixerim ego: Non sum Christus, sed quia missus sum ante illum. Ille, inquit, est Christus, et non ego. Illi ego testimonium perhibui, et non mihi. Vos ipsi mihi testes eritis, quod ego hoc dixerim, hoc testimonium perhibuerim, illum, sicut decuit, exaltando, et me, sicut oportuit, humiliando. Missus enim sum ante illum, quasi praeco ante judicem, et quasi amicus ante sponsum. Et hoc est quod ait: Qui habet sponsam, sponsus est. Amicus autem sponsi, qui stat, et audit eum, gaudio gaudet propter vocem sponsi. Ille, inquit, est sponsus, cui sancta Ecclesia castis amplexibus copulatur, ejus sanguine redempta, ejus de latere fabricata, ejusque fidei annulo [Col. 0473B] desponsata. Ego vero sum amicus sponsi, qui ante eum stans ad serviendum, audiens ad obsequendum, propter ejus delectabilem vocem gaudens exsulto gaudio magno. Hoc est enim quod ait: Hoc ergo gaudium meum impletum est. Ecce, inquit, jam praedicat, jam baptizat; impletum est gaudium meum; impleta est prophetia mea. Hoc ego exspectabam, hoc videre desiderabam. Cesset umbra, Veritas adest. Illum oportet crescere, me autem minui. Crevit enim Christus, quia jam creditur esse, qui erat. Minuitur Joannes, quia cessavit aestimari quod non erat. Omnes enim aestimabant Joannem esse Christum. De Christo vero »alii dicebant, quia bonus est; alii vero, non, sed seducit turbas (Joan. [Col. 0473C] VI, 41, 13).« Sic igitur crevit Christus: sic minutus est Joannes [(1110) 1Kb] . Et hoc merito: Qui enim desursum venit, super omnes est. Venit enim Christus desursum, quia de coelis [(1111) 15Kb] . Sic enim ipse ait: »Ego sum panis vivus, qui de coelo descendi (Joan. VI, 41, 51).« Sed parum est hoc. Altius respice. Dicat ipse: »Exivi, inquit, de Patre, et veni in mundum (Joan. XVI, 28).« Qui est de terra, de terra est, et de terra loquitur. Qui de coelo venit, super omnes est, et quod vidit et audivit, hoc testatur. Non, inquit [(1112) 1Kb] , quia de terra sumus, quia de hoc mundo sumus, quia de terra facti sumus, si de terra loquimur, quae de his quae vidimus et audivimus loquimur, verum est plerumque quod loquimur. Si vero de coelestibus loquamur, nisi locutionem nostram divina [Col. 0473D] et coelesti auctoritate firmemus, quis credat [Col. 0474A] verbis? Testis enim non suscipitur, nisi qui praesens affuerit, et se vidisse et audisse testatus fuerit. Quia igitur Salvator noster super omnes est, quia de coelo venit, quia praesens affuit, et quia quod vidit et audivit, hoc testatur; verum est utique quidquid ipse testatur. Et tamen testimonium ejus nemo accipit. Qui autem accipit ejus testimonium, signavit, quia Deus verax est. Quis est enim qui accipit ejus testimonium, si testimonium ejus nemo accipit? Impossibile enim esse videtur ut nemo accipiat, et aliquis accipiat. Hoc autem ad superiora respicit, ubi ait: »Non potest homo accipere quidquam, nisi fuerit ei datum de coelo (Joan. III, 27).« Dicatur ergo: Et testimonium ejus nemo accipit, nisi ille cui hoc de coelo datum fuerit. Qui [Col. 0474B] autem coelitus illuminatus ejus testimonium accipit, ille quidem signavit, et notavit, intellexit, certissimeque cognovit, quia Deus verax est. Sed quid mirum, si verax est, quia verba Dei loquimur? Hoc est enim, quod ait: Quem enim misit Deus, verba Dei loquitur. Dei autem verbis mendacium inesse non potest. Sequitur: Non enim ad mensuram dat Spiritus spiritum. Pater diligit Filium, et omnia dedit in manus ejus. Ideo, inquit, verax est, quia et verba Dei loquitur, et Spiritu veritatis plenus est. Non enim, ut caeteri homines, ad mensuram Spiritum sanctum a Patre accepit. Ipse enim est, »in quo habitat omnis plenitudo divinitatis corporaliter (Col. II, 9).« 224 Ipse est »flos de radice Jesse (Isa. XI, [Col. 0474C] 1),« in quo omnes gratiae sancti Spiritus requiescunt. Ipse est, de quo Pater ait: »Hic est Filius meus dilectus, in quo mihi bene complacui (Matth. XVII, 5).« Omnia autem dedit Pater in manus ejus: »Omnia mihi tradita sunt a Patre meo (Matth. XI, 27).« Quia enim secundum humanitatem minor est Patre, omnia secundum humanitatem a Patre accepisse dicitur. Qui credit in Filium, habet vitam aeternam. Qui autem incredulus est Filio, non vidit vitam, sed ira Dei manet super eum. Quia, inquit, omnia dedit Pater in manus ejus, in potestate illius est dare vitam aeternam cui vuit, et aeternum supplicium cui vult. Et merito quidem non videbit vitam, qui in illum credere noluit, qui est vera vita: Sicut ipse ait: »Ego sum via, veritas, et vita [Col. 0474D] (Joan. XIV, 6).«

X. [CAP. IV.] Ut ergo cognovit Jesus, quia audierunt Pharisaei, quia Jesus plures discipulos facit quam Joannes, et baptizat, quanquam Jesus non baptizaret, sed discipuli ejus, reliquit Judaeam, et abiit iterum in Galilaeam.[Col. 0475A] Cognovit enim Jesus, Pharisaeos suo baptismo non aedificatos, sed indignatos fuisse; et ideo, ne in suae praedicationis initio scandalum fieret, ad tempus Judaeam dereliquit [(1113) 1Kb] , donec ejus fama in miraculis declarata, majorem auctoritatem ejus baptismus et doctrina susciperent (Joan. I, 33). Quod autem ait, quanquam Jesus non baptizaret sed discipuli ejus, ad exteriorem lavationem spectat [(1114) 1Kb] . Si enim Jesus non baptizabat, quid est quod Joanni dicitur: Super quem videris Spiritum descendentem, et manentem super eum, hic est qui [Col. 0475B] baptizat? Baptizat enim Jesus, quia totum hominem interius exteriusque purificat. Per se tamen non baptizat, quia non per se, sed per discipulos suos corpora lavat. Oportebat autem eum transire per Samariam.

XI. Venit ergo in civitatem Samariae, quae dicitur Sichar, juxta praedium quod dedit Jacob Joseph filio suo. Erat ibi fons Jacob. Hoc est enim illud praedium, de quo Jacob, filium suum Joseph benedicens, ait: »Do tibi partem unam extra fratres tuos, quam tuli de manu Amorrhaei in gladio, et arcu meo (Gen. XLVIII, 22).« Ibi autem erat fons Jacob. Si enim Jacob erat ille fons, bonam aquam habebat. Cum scriptum sit: »In ecclesiis benedicite Deo [Col. 0475C] Domino de fontibus Israel (Psal. LXVII, 27).« Fons iste profunda patriarcharum fides et doctrina esse videtur. Unde non solum fons, sed et puteus vocatur [(1115) 1Kb] . Fons quidem propter vivam aquam: puteus autem propter profunditatem. Valde enim profunda est legis et prophetarum scientia. Jesus ergo fatigatus ex itinere sedebat sic supra puteum. Hora erat quasi sexta. Fatigatur enim Jesus, sed secundum carnem [(1116) 1Kb] . Nisi enim fatigaretur, nisi esuriret [Col. 0476A] et sitiret, homo esse non crederetur. Sic igitur, id est fatigatus, sedebat supra puteum. Qui ergo sunt fatigati, qui requiescere volunt, veniant ad puteum, veniant ad Scripturas prophetarum, ibi invenient Jesum, ibi eum dicentem audient: »Venite ad me omnes qui laboratis et onerati estis, et ego reficiam vos (Matth. XI, 18).« Ideo enim Jesus super puteum fatigatus quievit, ut nobis ubi quietem quaeramus, ostenderet. Erat autem hora quasi sexta, quia aetas mundi sexta: prima enim aetas ab Adam usque ad Noe; secunda usque ad Abraham; tertia usque ad David; quarta usque ad transmigrationem Babylonis; quinta usque ad Christum; sexta usque ad finem saeculi. Venit mulier de Samaria haurire aquam. Haec enim mulier, tota illa [Col. 0476B] plebs Israelitica mihi esse videtur; quae ad puteum Jacob, ad fontes Israel, ad Scripturas patriarcharum quotidie venit, sed quia virum non habet, bibendo satiari non potest [(1117) 1Kb] . Hoc autem in sequentibus exponetur. Dicit ei Jesus: 225 Da mihi bibere. Sitit Jesus, sitit fons vitae, de quo scriptum est: »Quoniam apud te est fons vitae (Psal. XXXV, 10).« Sed si fons vivus est, quomodo sitire potest? Non aquam, sed fidem nostram sitit Jesus. Unde in sequentibus ait: Meus cibus est, ut faciam voluntatem Patris mei, qui in coelis est. Patris autem voluntas erat ut populum salvaret et ad fidem converteret. Hoc igitur erat quod sitiebat Jesus [(1118) 1Kb] . Discipuli autem ejus abierant [Col. 0476C] in civitatem, ut cibos emerent. Dicit ergo ei mulier Samaritana: Quomodo tu, Judaeus cum sis, bibere a me poscis, quae sum mulier Samaritana? Non enim coutuntur Judaei Samaritanis. Quamvis enim Samaritani Israelitae erant, tamen secuti Jeroboam, qui eos idola colere docuit, in tantum a lege erant alienati, ut quasi Gentiles a Judaeis haberentur: Respondit Jesus, et dixit ei: Si scires donum Dei, et quis est qui dicit tibi: Da mihi bibere, tum forsitan [Col. 0477A] petisses ab eo, et dodisset tibi aquam vivam. Si me, inquit, cognosceres, et sancto Spiritu illuminata esses, donum namque Dei est Spiritus sanctus, tu forsitan petisses a me, sicut ego modo peto a te, et dedissem tibi aquam vivam, aquam indeficientem, aquam in vitam aeternam sufficientem. Dicit et mulier: Domine, neque in quo haurias habes, et puteus altus est. Unde ergo habes aquam vivam? Nunquid tu major es patre nostro Jacob, qui dedit nobis puteum? et ipse ex eo bibit, et filii ejus, et pecora ejus. Tu mihi, inquit, vivam aquam promittis. Viva autem aqua haec est; sed neque hauritorium habes, neque vas, neque funem te habere conspicio. Insuper et puteus altus est, ad cujus profunditatem manibus attingere non vales. Unde ergo tibi aqua viva? Aut si hic [Col. 0477B] aliam promittis, ad cujus comparationem hanc aquam non vivam, sed mortuam intelligas, cur pater noster Jacob eam nobis non dedit? Nunquid tu illo major es? Hoc autem mulier illa dicebat, quia nondum Christi verba intelligebat. Respondit Jesus, et dixit ei: Omnis qui biberit ex aqua hac, sitiet iterum. Qui autem biberit ex aqua, quam ego dabo ei, non sitiet in aeternum: sed aqua, quam ego dabo ei, fiet in eo fons aquae salientis in vitam aeternam. Paulatim separat eam Dominus a suo intellectu, ut ad meliorem intelligentiam eam trahat. Haec autem aqua illa est de qua alibi ait [(1119) 1Kb] : Qui sitit, veniat et bibat, et de ventre ejus fluent aquae vivae. Quod quid significet, mox evangelista exposuit dicens: Hoc [Col. 0477C] autem dicebat de Spiritu, quem accepturi erant credentes in eum. Dicit ad eum mulier: Domine, da mihi hanc aquam, ut non sitiam, neque veniam huc haurire. Separata jam aliquantulum mulier a priori intelligentia, non illius putei aquam intelligit: aliam aquam petit, qua semper abundans, amplius eam illuc venire non sit necesse. Sed quia iste quoque intellectus carnalis est, ad alium intellectum eam Dominus invitat dicens: Vade, voca virum tuum et veni huc. Voca, inquit, virum tuum; exhibe intellectum tuum, et veni huc: esto praesens; noli jam per diversa fluctuare. Vir enim animae intellectus est, quo et regitur et gubernatur. Respondit mulier, et dixit: Non habeo virum. Dicit ei Jesus: Bene dixisti, quia non habeo virum; quinque enim viros [Col. 0477D] habuisti, et hic, quem habes, non est tuus vir. Hoc vere dixisti. Quamvis enim aliud ista significent, credendum est tamen, quinque viros hanc feminam habuisse; nunc autem alicui in fornicationem consensisse? [Col. 0478A] Quod utique Dominum non latebat. Spiritualiter autem quinque viri quinque sunt libri Moysis [(1120) 1Kb] , quibus plebs illa Israelitica, quae per hanc mulierem significatur, ad tempus convicta, quasi uxor a maritis regebatur et gubernabatur. A quibus tanto tempore divisa erat, quanto tempore Dei sui oblita, eis inobediens erat. Saepe enim alios amatores secuta, et cum idolis fornicata, hos viros legitimos fugiens, errori consensit. Hic est igitur, de quo hic dicitur: Et quem habes, non est tuus vir. Error est, non maritus; deceptor, non amator. Dicit ei mulier: Domine, ut video, propheta es tu. Hoc enim mulier non dixisset, nisi virum suum vocasset. Jam igitur error fugit. Jam fornicator abscedit. Sequitur: Patres nostri in monte 226 hoc adoraverunt, [Col. 0478B] et vos dicitis, quia Hierosolymis est locus, ubi adorare oportet. Video, inquit, quia propheta es tu. Responde igitur mihi quae interrogo, et discere concupisco. Quid est hoc, quod dicitis vos, Judaei, quia Hierosolymis est locus ubi adorare oportet, cum certum sit quia patres nostri in monte hoc adoraverunt? Dicit ei Jesus: Mulier, crede mihi, quia veniet hora, quando neque in monte hoc, neque in Hierosolymis adorabitis Patrem. Vos adoratis quae nescitis. Nos adoramus quod scimus quia salus ex Judaeis est. Sed veniet hora, et nunc est, quando veri adoratores adorabunt Patrem in spiritu et veritate. Veniet, inquit, hora, et nunc est, quando veri et spirituales adoratores non in monte, vel in civitate, sed in spiritu et veritate Deum adorabunt. [Col. 0478C] Quamvis enim alicubi eos orare oporteat, non tamen ad montem, vel ad civitatem, sed potius ad cor respicit Deus. Nec montem altiorem, nec civitatem nobiliorem attendit; sed cor contritum et humiliatum Deus non spernit. Intra igitur in cubiculum tuum, et clauso ostio, ora Patrem tuum. Ora non labiis tantum, sed spiritu et veritate. Soli autem Judaei, soli confessores, soli legis observatores adorant quod sciunt: caeteri vero adorant quod nesciunt. Cur? Quia salus ex Judaeis est. Ex quibus Judaeis? Audi Apostolum: »Non enim qui in manifesto Judaeus, neque in manifesto in carne circumcisio, sed qui in abscondito Judaeus, et circumcisio cordis in spiritu, non littera (Rom. II, 28).« Nos igitur sumus illi [Col. 0478D] Judaei, nos Christiani, nos membra Christi, pro quibus omnibus caput noster modo dicit: Vos adoratis quod nescitis; nos adoramus quod scimus Sequitur: Nam et Pater tales quaerit, qui adorent [Col. 0479A] eum: subauditur in spiritu et veritate. Sed cur hoc? Quia Spiritus est Deus, et eos, qui adorant eum, in spiritu et veritate oportet adorare. Si enim corporeus et localis esset, in monte vel in civitate quaerendus esset: sed quia Spiritus est, in spiritu adorandus est [(1121) 1Kb] . Dicit ei mulier: Scio quia messias venit, qui dicitur Christus. Cum ergo venerit ille, nobis annuntiabit omnia. Ac si diceret: Obscure loqueris, et ea quae dicis non intelligo. Scio tamen quia veniet messias, qui dicitur Christus. Ille cum venerit, omnia nobis annuntiabit. Ille et tua et aliorum prophetarum obscura mysteria nobis revelabit. Dicit ei Jesus: Ego sum, qui loquor tecum. Et continuo venerunt discipuli ejus, et mirabantur, quia cum muliere loquebatur. Cur mirabantur? Quia hoc [Col. 0479B] fortasse in usu non habebat. Nemo tamen dixit, Quid quaeris, aut quid loqueris cum ea? nullam suspicionem habentes in eo de ea. Illis autem venientibus, siluit mulier, multum fortasse, nisi illi venissent, adhuc locutura. Reliquit ergo hydriam suam. Reliquit pravam intelligentiam suam, cum qua de fontibus Israel carnaliter, et non spiritualiter bibere solebat [(1122) 1Kb] . Et abiit in civitatem. Abiit ad ecclesiam Gentium. Ivit in universum mundum praedicare Evangelium omni creaturae. Et dicit illis hominibus: Venite, et videte hominem, qui dixit mihi omnia quaecunque feci. Nunquid ipse est Christus? Exierunt ergo de civitate, et veniebant ad eum. Significantes eos qui, relicta Gentilitate, usque hodie convertuntur [Col. 0479C] ad eum. Interea rogabant eum discipuli dicentes: Rabbi, manduca. Ille autem dixit eis: Ego cibum habeo manducare, quem vos nescitis. Dicebant ergo discipuli ad invicem: Nunquid aliquis attulit ei manducare? Ecce discipuli non intelligunt, de quo cibo Dominus loquebatur, sicut et mulier superius non intelligebat aquam, de qua ei Dominus loquebatur [(1123) 1Kb] . Dicit eis Jesus: Meus cibus est, ut faciam voluntatem ejus qui misit me, ut perficiam opus ejus. Hoc cibo delector, hoc reficior. quem, quia adhuc carnales estis, nondum ad plenum intelligitis. Nonne vos dicitis, quia adhuc quatuor menses sunt, [Col. 0480A] et messis venit? Ecce dico vobis: Levate oculos vestros, et videte regiones, quia albae sunt jam ad messem. Videns enim Jesus totam civitatem illam ad se confluentem, et jam ad credendum maturam et paratam, sub messionis figura de ea loquitur, discipulos ad audiendum invitat, et oculos eos levare praecipit, ut verbi Dei falcem arripientes, metere incipiant, dum messes 227 jam albas, et ad colligendum videret esse idoneas. Et ne labor ipse gravis, et asper esse videatur, operis mercedem eis promittit, dicens: Et qui metit, mercedem accipit, et congregat fructum in vitam aeternam. Ut qui seminat simul gaudeat, et qui metit. Seminatores enim prophetae fuerunt, qui fidei et doctrinae semina primum in illo populo seminarunt. Messores vero apostoli, qui populos jam pene instructos, [Col. 0480B] et credulos in Ecclesiae aream collegerunt. Pro quibus nimirum fructum suscipient, vitam aeternam; quatenus seminatores et messores simul gaudeant, simulque aeterna beatitudine perfruantur, In hoc enim est verbum verum, quia alius est qui seminat, et alius est qui metit. Ego misi vos metere, quod vos non laborastis. Alii laboraverunt, et vos in labores eorum introistis. Nisi enim prophetae seminassent, et Christi adventum, et caetera quae de eo scripta sunt praenuntiassent, tantam fidelium messem in illo populo apostoli non collegissent. Et in hoc est verbum verum, quia alius est qui seminat, et alius qui metit. In hoc enim Evangelii verbum verum, et indubitabile esse probatur, quia hoc, [Col. 0480C] quod apostoli affirmant, prophetae praedixerunt. Quod isti dicunt factum, illi dixerunt esse futurum. Multi crediderunt in eum Samaritanorum, propter verbum mulieris testimonium perhibentis, quia dixit mihi omnia quaecunque feci. Cum venissent ergo ad illum Samaritani, rogaverunt eum, ut ibi maneret, et mansit ibi duos dies. Rogemus igitur eum et nos, ut et nobiscum maneat duos dies: quatenus duo praecepta charitatis [(1124) 1Kb] , duorumque testamentorum fidem nos et amare et tenere doceat. Haec enim sufficiunt nobis ad illuminationem, sufficiunt et ad vitae plenitudinem, quia charitas nunquam [Col. 0481A] excidit, charitas finem non habet. Magni igitur isti dies, qui finem non habent. Sequitur: Et multo plures crediderunt propter sermonem ejus, quam propter sermonem mulieris. Instabat mulier et praedicabat, et Verbum, per quem facta sunt omnia, prout poterat, per verbum adjuvabat. Dicebant igitur ei, jam despicientes audire eam, quia jam non propter tuam loquelam credimus: non tua praedicatione indigemus. Ipsi enim audivimus, et scimus quia hic est vere Salvator mundi. Sciebat enim Dominus Jesus, quales isti erant, quando eos messes maturas vocabat dicens: Videte regiones, quia albae sunt jam ad messem. Hoc enim testimonium eis non dedisset, nisi eos ad audiendum et credendum voluntarios praevidisset.

XII. Post duos autem dies exiit inde, et abiit in Galilaeam,[Col. 0481B] et tunc quidem venit in Nazareth, ubi nutritus fuerat. Quem cum homines ipsius loci vidissent, qui et matrem ejus, et ipsum ab infantia cognoverant, coeperunt ei detrahere dicentes [(1125) 1Kb] : Nonne hic est filius Joseph, et Mariae? Nonne et fratres ejus sunt apud nos? Unde ei haec omnia? Et scandalizabantur in eo. Ipse autem dixit eis: Non est propheta sine honore, nisi in patria sua. Unde et hic dicitur: Ipse enim Jesus testimonium perhibuit, quia propheta in sua patria honorem non habet. Quod, quid significet, in aliis Evangeliis exposuimus. Huc usque interpositio. Cum ergo venisset in Galilaeam, exceperunt eum Galilaei, cum omnia vidissent, quae fecerat Hierosolymis in die festo. Nam et [Col. 0481C] ipsi venerant ad diem festum. His autem verbis significatur, quod aliis ei, sicut modo diximus, detrahentibus, illi, qui Hierosolymam venerant, et in die festo ejus virtutes et miracula viderant, eum cum honore et gaudio exceperunt. Et tunc iterum venit in Cana Galilaeae, ubi fecit aquam vinum. Ibique occurrit ei centurio, qui habitabat in Capharnaum, cujus filium sanavit Jesus, de quo et subditur:

XIII. Et erat quidam regulus, cujus filius infirmabatur Capharnaum.Haec autem in Matthaeo exposita sunt. Quamvis enim ille (Matth. VIII, 6) de servo, et iste de filio loquatur, expositio tamen in utroque eadem est.

XIV.[CAP. V.] Et erat dies festus Judaeorum, et ascendit Jesus Hierosolymam(Joan. V, 1). Ad dies festos Judaeorum Dominus ascendit, ut populis undique convenientibus fidei doctrinam annuntiet, salutis mysteria pandat, et veritatis lumen ostendat. Est 228 autem Hierosolymis probatica piscina, quae cognominatur hebraice Bethsaida, quinque porticus habens. Haec piscina baptismatis aquas significabat [(1126) 1Kb] . Unde non immerito probatica, id est ovina, dicebatur [(1127) 41Kb] , quoniam oves Dei fiunt, qui in baptismate lavantur. De quibus in Canticis canticorum [Col. 0482B] Ecclesiae dicitur: »Dentes tui sicut greges tonsarum ovium, quae ascenderunt de lavacro (Cant. IV, 2).« Haec autem piscina quinque porticus habet, quia quinque sunt libri Moysi [(1128) 1Kb] , in quibus baptismi sacramentum plenissime continetur, eorumque auctoritate munitur, et doctrina declaratur. In his jacebat multitudo languentium caecorum, claudorum, aridorum, exspectantium aquae motum. Hi enim languentes, qui in praedictis porticibus jacebant, Judaei intelliguntur; qui sub Lege erant, legisque freno et moderamine arctabantur; legis tamen medicamine non justificabantur [(1129) 1Kb] . Unde Apostolus ait: »Si enim data esset lex, quae posset justificare, vere ex lege esset justitia. Sed conclusit Scriptura omnia sub peccato (Galat. III, 21, 22).« Lex igitur [Col. 0482C] et Scriptura sunt illi porticus qui languentes continent, quia sub peccato omnia claudunt. Nemo in porticibus sanabatur, quia non erat data lex, quae posset justificare [(1130) 1Kb] . Inde tamen languentes videbant piscinam, descendebant in eam, et sanabantur, »ut promissio ex fide Christi per baptismum daretur credentibus (ibid..).« Angelus enim Domini secundum tempus descendebat in piscinam, et movebatur aqua, et qui prior descendisset in piscinam post [Col. 0483A] motionem aquae, sanus fiebat a quacunque detinebatur infirmitate. Angelus enim Domini secundum tempus in piscinam descendit, quando tempore praefinito Salvator noster ad baptismum venit. Ipse est enim ille magni consilii Angelus; de quo scriptum est: »Et statim veniet ad templum sanctum suum Dominator, quem vos quaeritis, et Angelus testamenti, quem vos vultis (Malach. III, 1).« Et ipse quidem aquam commovit. Ipse baptismatis aquas sanctificavit, omnemque inimici latentem infestationem suo tactu ab eis removit. Post cujus commotionem, tantam in se virtutem aqua suscepit, ut omnes omnium in eamdem descendentium sanet languores, pellat aegritudines, et solvat peccata. Sed notandum quia solus ille sanatur, qui prior post aquae motionem [Col. 0483B] in piscinam descendit; per quem totus populus Christianus intelligitur, qui solus et unicus; prior et ultimus, unus et inseparabilis, in aquis baptismi et lavatur et sanatur: sed quis est qui post eum descendit, nisi ille qui huic corpori ecclesiastico non inhaeret? Si enim hujus corporis esset, non post eum, sed in eo descendere diceretur. Post eum namque haeretici descendunt, et descendentes nil sibi proficiunt [(1131) 2Kb] . Erat autem quidam homo ibi, triginta et octo 229 annos habens in infirmitate sua. Hunc cum vidisset Jesus jacentem, et cognovisset, quia jam multum tempus haberet, dicit ei: Vis sanus fieri? Respondit ei languidus: Domine, hominem non habeo, ut, cum nota fuerit aqua, mittat [Col. 0483C] me in piscinam. Dum venio enim ego, alius ante me descendit. Homo enim iste eos designat, qui post baptismum criminalia peccata committunt [(1132) 1Kb] , pro quibus gravi, longaeque poenitentiae subjiciuntur, qua nimirum corpus aegrotat, sed anima sanatur. Ut autem pro suis iniquitatibus hunc aegrotasse intelligas, ipse Dominus ostendit dicens: Ecce sanus factus es, jam noli peccare, ne deterius tibi aliquid contingat. Tales autem, quia non bene poenitent, etsi longo tempore languere et poenitere, et carnem [Col. 0484A] macerare videantur, valde tamen difficile curantur. Si enim bene poenituissent, non triginta et octo annos, sed quadraginta ex integro in hac tali infirmitate habuissent [(1133) 1Kb] . Imperfecta est enim omnis poenitentia, quae de hoc numero aliquid minus habet. Quare autem perfecta poenitentia hoc numero designetur, attende. Hic enim numerus ex quatuor constat et decem. Quater enim decem, vel decies quatuor, quadraginta fiunt. In quatuor autem Novum Testamentum, in decem Vetus figuratur; quoniam hoc in quatuor Evangeliis, illud in decem verbis consistit. Nulla autem poenitentia proficit ad salutem, quae Novi, Veterisque Testamenti auctoritate non agitur. Hoc enim ipse Dominus significans quadraginta diebus et noctibus jejunavit. Similiter [Col. 0484B] autem et Moyses: similiter et Elias. Hoc igitur numero poenitentiam agat, id est, secundum utriusque Testamenti doctrinam disciplinamque poeniteat, quicunque sibi suam poenitentiam vult esse fructuosam. Declinet igitur homo a malo, et faciat bonum, inquirat pacem, et sequatur eam. Haec est enim vera poenitentia. Sed nota, quia misericors Dominus etiam non bene, et legaliter poenitentes, bonam tamen voluntatem habentes, et salutis remedia exspectantes, visitare, sanare, et illuminare dignatur. Unde et huic languido dicit: Vis sanus fieri? Ac si diceret: Sanari quidem vis; ideo enim hic jaces, ideo aegrotas, ideo carnem maceras, et hanc qualemcunque poenitentiam agis: non tamen sanaris, quia [Col. 0484C] non dignam poenitentiam agis. Respondit ei languidus: Domine, hominem non habeo, ut cum mota fuerit aqua, mittat me in piscinam. Quid enim aliud his verbis significat, nisi quamdam baptizandi, et in illam piscinam descendendi impossibilitatem? Impossibile est enim eos, qui semel baptizati sunt, iterum per baptismum renovari, et a peccatorum contagione mundari. Unde et iste, quamvis sanetur, non tamen mergitur in piscinam, quia eos significat, qui post baptismum sola poenitentia sanantur. [Col. 0485A] Quod autem ait: Dum venio ego, alius ante me descendit, de se ipso adhuc Gentili, et catechumeno dicere videtur. Ipse enim, cum adhuc Gentilis et catechumenus esset, in piscinam descendit. Modo vero, quia Christianus est, in eam descendere non potest. Idem igitur ipse alius est, et ipse, qui descendit ante se ipsum. Dicit ei Jesus: Surge, tolle grabatum tuum, et ambula. Noli, inquit, jam ulterius hominem quaerere, qui te mittat in piscinam. Surge tantummodo. Erige mentem. Contemplare coelum. Quae sursum sunt quaere, non quae super terram. Hac enim via illi qui baptizati sunt, recuperant sanitatem, si eos aegrotari contingat. Tolle grabatum tuum, porta, et contine, et in servitutem redige carnem tuam. Pectus namque animae corpus [Col. 0485B] est, in quo, si vitiosum fuerit, tota infirma et languida anima jacet. Unde scriptum est: »Corpus, quod corrumpitur, aggravat animam (Sap. IX, 15).« Et ambula. Non sis otiosus. Otiositas enim animae inimica est, quae et vitia nutrit, et virtutes necat [(1134) 1Kb] . Et statim sanus factus est homo. Et sustu it grabatum suum, et ambulabat. Facile igitur est Deo et sanare hominem, et peccata solvere. Erat autem Sabbatum in illo die. Dicebant ergo Judaei illi, qui sanus fuerat: Sabbatum est, non licet tibi tollere grabatum tuum. Respondit eis: Qui me sanum fecit, ille mihi dixit, Tolle grabatum tuum, et ambula. Majoris, inquit, auctoritatis, quam vos sitis, est ille, qui me sanum fecit [(1135) 1Kb] . Illi igitur, et non vobis, me obedire oportet. Interrogaverunt ergo eum: [Col. 0485C] Quis est ille homo, qui dixit tibi, Tolle grabatum tuum, et ambula? Is autem, qui sanus fuerat effectus, nesciebat quis esset. Non mirum si iste nesciebat quis esset. Neque enim facile est cognoscere Jesum. Unde et 230 ipse Dominus ait: »Nemo novit Filium, nisi Pater, et nemo novit Patrem, nisi Filius, et cui voluerit Filius revelare (Matth. XI, 27).« Jesus ergo declinavit a turba constituta in loco. Postea invenit eum Jesus in templo. Ubique est Jesus; sed non ubique cognoscitur. Non cognoscitur in turba [(1136) 1Kb] . Cognoscitur autem in templo. Fugiamus igitur turbam, et simul cum Jesu declinemus a turba. Eamus in templum. Ibi nos inveniat, ibique a nobis inveniatur. Ideo enim ipse [Col. 0485D] ab hominum turba discessit, ut et nos a vitiorum turba discedere doceat. Et dixit illi Jesus: Ecce sanus factus es: jam noli peccare, ne deterius tibi aliquid [Col. 0486A] contingat. Hoc, inquit, contigit tibi, quia peccasti. Jam igitur noli peccare, non sit tibi voluntas peccandi. Non peccare enim valde difficile, et pene impossibile est. Multi enim peccant, qui peccare nolunt. Unde Apostolus: »Non enim, quod volo bonum, hoc ago, sed quod nolo malum, hoc facio (Rom. VII, 19).« Magnum igitur peccatum est, voluntas peccandi. »Voluntarie enim, ut ait Apostolus, peccantibus nobis post acceptam notitiam veritatis, jam non relinquitur hostia pro peccato (Hebr. X, 26).« Quod de illis quidem intelligitur, qui usque in finem suum sponte in peccatis perseverant. Abiit ille homo, et nuntiavit Judaeis, quia Jesus esset, qui fecit eum sanum.

XV. Propterea persequebantur Judaei Jesum, quia [Col. 0486B] haec faciebat in Sabbato.Male enim de Sabbato Judaei intelligebant; quia hominem in Sabbato sanare, et pietatem, et misericordiam exercere, peccatum esse putabant. Jesus autem respondit eis: Pater meus usque modo operatur, et ego operor. Ego, inquit, de Sabbato reprehendi non debeo; quia in Sabbato non facio, quae lex in Sabbato fieri interdicit. Sed sicut Pater meus, ita et ego usque modo, id est usque ad Sabbatum, operor: in Sabbato vero ab opere quiesco. Sexta namque feria fecit Deus primum hominem, et Christus sexta feria redemit omnem hominem. Ille die septimo requievit, et iste die Sabbati in sepulcro quievit [(1137) 1Kb] . Illa igitur quies hanc quietem significabat. Uterque itaque usque ad Sabbatum operatur, et uterque in [Col. 0486C] Sabbato requiescit. Operatur tamen et aliter usque hodie et Pater, et Filius; quoniam etsi Sabbato, omnium rerum seminariis factis, quievit, nulla tamen die a justitia, et misericordia, aliisque his similibus quiescit [(1138) 1Kb] . Nihil enim boni ubique fit, nisi ab ipso, et per ipsum. Non sic igitur requievit Deus die Sabbati, ut nihil egisse intelligatur post Sabbatum. Dicat ergo: Pater meus usque modo operatur, et ego operor. Sequitur: Propterea ergo magis quaerebant eum Judaei interficere, quia non solum solvebat Sabbatum, sed et Patrem suum dicebat Deum, aequalem se faciens Deo. Non enim ipse se Deo aequalem faciebat, qui secundum divinitatem Deo per omnia aequalis erat; sed aequalem se faciens, [Col. 0486D] hoc est, aequalem se esse ostendens. Unde Apostolus ait: »Cum in forma Dei esset, non rapinam arbitratus est esse se aequalem Deo (Philip. [Col. 0487A] II, 6).« Respondit itaque Jesus, et dixit eis: Amen, amen dico vobis: non potest Filius a se facere quidquam, nisi quod viderit Patrem facientem. Quaecunque enim ille fecerit, haec et Filius similiter facit. Secundum divinitatem enim, una eademque operatio est et Patris, et Filii et Spiritus sancti. Nihil enim facit Filius sine Patre et Spiritu sancto. Similiter neque Pater aliquid agit sine Filio et Spiritu sancto. Spiritus quoque sanctus nihil agit sine Patre et Filio [(1139) 1Kb] . Quicunque igitur loquitur contra Filium, sive de his, quae in Sabbato facit, sive de alia qualibet hujusmodi operatione, ille utique et contra Patrem loquitur, et contra Spiritum sanctum. Cesset igitur contra Filium taliter, et talia loqui, quicunque se Deum Patrem offendere [Col. 0487B] timet. Pater enim diligit Filium, et omnia demonstrat ei, quae ipse facit, et majora his demonstrabit ei opera, ut vos miremini. Quantum enim 231 ad divinitatem, nihil Pater Filio demonstrat, quia sicut Pater, ita et Filius nihil ignorat [(1140) 1Kb] . Quantum vero ad humanitatem omnia ei Pater demonstrat. Et majora his, quae Filius, subauditur, superius fecisse legitur, demonstrabit ei opera. Cur? Ut vos ea videntes, magis magisque miremini, et mirando convertamini. Haec autem secundum humanitatem de Filio intelligenda esse [(1141) 2Kb] sequentia manifestant. Ait enim: Sicut enim Pater suscitat mortuos, et vivificat; sic et Filius hominis, quos vult, vivificat. Nota, quod ait, Filius hominis. Et haec quidem opera majora sunt, quam vel paralyticum [Col. 0487C] sanasse, vel in vinum aquas convertisse. Sed si Filius hominis vivificat quos vult, cur non omnes vivificat, nisi quia non vult? Nullum enim hominem vult vivificare Filius hominis, nisi in se credentes, et ejus voluntatem facientes. Et ipse quidem, quia judex est, mortificandi et vivificandi habet potestatem. Unde et subditur: Neque enim Pater judicat quemquam, sed omne judicium dedit Filio. Cur hoc? Ut omnes honorificent Filium, sicut honorificant Patrem. Cum enim Filius hominis veniet in sede majestatis suae, ut judicet mundum, tunc omnes aequaliter honorificabunt et Filium et Patrem. Unde ipse Dominus ait: »Vere ergo dicit Dominus, quia mihi curvabitur omne genu, et confitebitur omnis lingua [Col. 0488A] (Isa. XLIV, 24; Rom. XIV, 11).« Unde et Apostolus: »Propter quod et Deus exaltavit illum, et donavit illi nomen, quod est super omne nomen, ut in nomine Jesu omne genu flectatur coelestium, terrestrium, et infernorum, et omnis lingua confiteatur, quia Dominus Jesus Christus in gloria est Dei Patris (Philip. II, 9, 10).« Manifestum est igitur quia omnes honorificabunt Filium, sicut honorificant Patrem. Modo autem, quia non omnes honorificant Filium, nec Patrem honorificant. Hoc est enim quod ait: Qui non honorificat Filium, non honorificat Patrem, qui misit illum. Sed quia Pater omne judicium dedit Filio, et ipse Filius eos vivificat, quos vivificare vult: ut intelligamus, qui sunt, quos vivificat, et quid sit ipsum vivificare, subdidit dicens: [Col. 0488B] Amen, amen dico vobis, quia qui verbum meum audit, et credit ei qui misit me, habet vitam aeternam, et in judicium non veniet, sed transiet de morte ad vitam. Tales igitur vivificat Dominus, et sic vivificat, dando videlicet vitam aeternam. Quod autem ait, qui verbum meum audit, tale est, ac si diceret, qui meam doctrinam audiens custodit. Ille enim bene audit, qui audiens obedit. »Non enim auditores legis justi sunt apud Deum, sed factores (Rom. II, 13).« Unde Dominus ait: »Qui habet aures audiendi, audiat (Matth. XIII, 43).« In judicium autem non venire dicuntur, qui in judicio non damnabuntur. Venire igitur in judicium, quid aliud est, nisi judicari, et damnari? In hoc autem judicium non venient boni. Sequitur: Amen, amen dico vobis, quia venit hora, [Col. 0488C] et nunc est, quando mortui audient vocem Filii Dei. Et qui audierint, vivent. Hoc autem contra Sadducaeos, aliosque, qui negabant resurrectionem mortuorum et vitam aeternam, dicere videtur. Et tale est ac si diceret: Non dubitetis, eos, qui verba mea audiunt, et credunt ei qui misit me, habere vitam aeternam, cum ad vocem meam mortuos resurgere videatis. Ad ejus namque vocem et corpore, et anima mortuos multos jam surrexisse non dubium est. Quamvis enim legamus, Dominum tres mortuos corporaliter suscitasse, non tamen legimus, quantos in anima suscitaverit. Sed quid mirum, si mortui ad Filii Dei vocem resurgunt, cum eamdem simul cum Patre habeat potestatem? Et hoc est, [Col. 0489A] quod ait: Sicut enim Pater habet vitam in semetipso, sic dedit et Filio vitam habere in semetipso, et potestatem dedit ei facere judicium, quia Filius hominis est. Sicut enim Pater, ita et Filius vitam habet in semetipso, id est in virtute et potestate sua, ut cuicunque voluerit, eam largiatur. In ejus namque potestate est omnis vita nostra, neque ultra ejus voluntatem vivere valemus. Ad ejus igitur imperium moriuntur omnes, et ad ejus imperium resurgent omnes. Dedit autem Pater Filio potestatem judicium facere, non secundum divinitatem, qua ei aequalis est, sed secundum humanitatem, qua minor est [(1142) 2Kb] . Et hoc est quod 232 ait: quia Filius hominis est. Illis autem adhuc mirantibus, et non credentibus resurrectionem, subdidit dicens: Nolite [Col. 0489B] mirari hoc: subauditur, quod de resurrectione audistis: Quia venit hora, in qua omnes qui in monumentis sunt audient vocem ejus, et praecedent, qui bona fecerunt, in resurrectionem vitae; qui vero mala egerunt, in resurrectionem judicii. Modo, inquit, me jubente, corporaliter resurgunt pauci. Sed futurum est ut, me vocante, resurgant omnes; et alii quidem resurgent, ut in aeternum cum Deo vivant; alii vero, ut judicati cum diabolo pereant. Non possum ego a meipso facere quidquam. Sicut audio, judico, et judicium meum justum est, quia non quaero voluntatem meam, sed voluntatem ejus, qui misit me. Quia, inquit, Filius hominis sum, secundum hanc partem dedit mihi Pater potestatem judicium facere; quoniam secundum hanc partem non possum ego a [Col. 0489C] meipso facere quidquam. At vero secundum divinitatem omnia possum, quam semper in meipso loquentem [Col. 0490A] audio, et sicut audio, judico, et judicium meum justum est. Unde hoc? Quia non quaero voluntatem meam: non quaero voluntatem hominis; non quaero voluntatem carnis et sanguinis, sed voluntatem ejus qui misit me. Habeo enim naturam hominis, sed non habeo vitium hominis. Sic enim humanitas mea divinitati conjuncta est, ut peccare non possit, nihilque, nisi bonum, in voluntate habere possit. Sequitur: Si ergo testimonium perhibeo de me, testimonium meum non est verum. Alius est qui testimonium perhibet de me, et scio quia verum est testimonium, quod perhibet de me. Ac si dicat: Si ego homo testimonium perhibeo de meipso homine, secundum hoc quod homo sum, secundum hoc quod me videtis, secundum hoc quod me esse creditis, [Col. 0490B] me Dei Filium, et aequalem esse dico; testimonium meum non est verum [(1143) 2Kb] . Sed alius est in me, quem vos non videtis, qui in meipso loquens per me, testimonium perhibet de me, et scio quia verum est testimonium ejus. Hoc autem dicit de divinitate, secundum quam in sequentibus ait: »Et si ego testimonium perhibeo de meipso, verum est testimonium meum (Joan. VIII, 14).« Quod enim Salvator noster secundum divinitatem se Dei Filium et aequalem esse dicit, verum est testimonium ejus. Quod quidem si secundum humanitatem dixisset, verum non esset. Alia igitur, secundum divinitatem, et alia secundum humanitatem intelligenda sunt. Sequitur: Vos misistis ad Joannem, et testimonium perhibuit veritati. Hinc enim ipse Joannes superius [Col. 0490C] ait: »Ego vidi, et testimonium perhibui, quia hic est Filius Dei (Joan. I, 34).« Ego autem ab homine [Col. 0491A] testimonium non accipio, sed haec dico, ut vos salvi sitis. Quid est enim, ab homine testimonium non accipio, nisi hominis testimonio non indigeo [(1144) 1Kb] ? Semper enim veritas, veritas est, neque ad sui confirmationem alicujus testimonio eget. »Venit« enim Joannes »in testimonium, ut testimonium perhiberet de lumine;« non quod ejus testimonio lumen indigeret, sed »ut omnes crederent per ipsum (Joan. I, 8).« Haec autem dico, non me glorificando: si enim ego glorifico meipsum, gloria mea nihil est; sed ut vos salvi sitis. Neque enim aliter salvi esse poteritis, nisi Deum, et 233 Dei Filium me esse credideritis. Sequitur: Ille erat lucerna ardens et lucens. Joannes, inquit, ad quem vos misistis, qui veritati testimonium perhibuit, [Col. 0491B] cujus non ego, sed vos testimonio indigetis, lucerna erat, non a se, sed aliunde lumen habebat, mei amoris igne ardebat, et meo lumine lucebat. Vos autem voluistis exsultare ad horam in luce ejus. Bene autem ad horam; quia et illi fastidiosi, et lux illa temporalis. Gaudebant enim in doctrina ejus, putantes ipsum esse Christum. Ego autem habeo testimonium majus Joanne. Quod est illud? Vultis audire quod? Opera quae dedit mihi Pater, ut perficiam ea. Ipsa opera quae facio testimonium perhibent de me, quia Pater misit me. Hoc est enim quod alibi ait: »Si opera non fecissem in eis, quae nemo alius fecit, peccatum non haberent. Et qui misit me Pater, ipse testimonium perhibuit de me (Joan. XV, 24).« Perhibuit quidem, quando ait: »Hic est Filius [Col. 0491C] meus dilectus, in quo mihi bene complacui (Matth. XVII, 5).« Et quasi illi dicerent: Sed nos illius testimonium non audivimus: subdidit dicens: Neque vocem ejus unquam audistis, neque speciem ejus unquam vidistis. Hoc est enim, quod Joannes superius ait: »Deum nemo vidit unquam. Unigenitus Filius, qui est in sinu Patris, ipse narravit (Joan. I, 18).« Quamvis enim per subjectam creaturam Deus aliquando et audiri et videri potuisset, nunquam tamen in propria essentia vel videri, vel audiri potuit. Sequitur: Et verbum ejus non habetis in vobis manens, per quod veritas intelligitur. Cur? Quia quem misit ille, huic vos non creditis. Tandiu enim unusquisque verbum Dei habet in se manens, id [Col. 0491D] est, firmum, et stabile, quandiu a veritate non recedit. Quomodo ergo Judaei verbum Dei in se manens habere poterant, qui ipsi veritati non credebant? Veritas enim Christus est, qui de seipso ait: »Ego sum via, veritas, et vita. Scrutamini [Col. 0492A] Scripturas, quia vos putatis in ipsis vitam aeternam habere. Et illae sunt, quae testimonium perhibent de me, et non vultis venire ad me, ut vitam habeatis (ibid. XIV, 6).« Si nec mihi, inquit, nec operibus meis, nec Joannis Baptistae, nec Patris testimonio creditis, credite vel Scripturis, credite vel legis et prophetarum dictis. Illae enim sunt, quae testimonium perhibent de me. Vos tamen non vultis venire ad me, ut vitam habeatis, quam vos in Scripturis habere speratis. Quid est enim venire ad eum, nisi credere in eum [(1145) 1Kb] ? Sic enim venitur ad Jesum. Non pedibus, sed fide venitur ad Christum. Stulti Judaei, qui nec ipsis Scripturis credunt, in quibus vitam aeternam se inaniter habere sperant. Haec autem illis audientibus, et cogitantibus quod ad sui [Col. 0492B] laudem et ostentationem talia Dominus loqueretur, eorum pravis cogitationibus Salvator respondit dicens: Claritatem ab hominibus non accipio. Sed cognovi vos, quia dilectionem Dei non habetis in vobis. Non, inquit, ab hominibus claritatem et laudem quaero, non gloriam et favorem hominum peto, sed haec dico, ut ad Dei dilectionem vos provocem, quam vos utique non habere cognosco. Si enim diligeretis Patrem, diligeretis et Filium. Sed Filium neque diligitis, neque recipitis. Et hoc est, quod ait: Ego veni in nomine Patris mei, et non accipitis me. Si alius venerit in nomine suo, illum accipietis. Veniet enim Antichristus in nomine suo exaltando, quia non a Deo, sed a sua superbia missus praedicare veniet. Hunc autem Judaei recipient, et quasi Deum [Col. 0492C] ad tempus venerabuntur. Et qui modo veritati, id est Christo, credere nolunt, illius deceptionibus credent. Sed quid mirum, si veritati non credunt, qui non aeternam, sed temporalem gloriam quaerunt? Hoc est enim quod ait: Quomodo potestis vos credere, qui gloriam ab invicem accipitis, et gloriam, quae a solo est Deo, non quaeritis? His autem verbis aperte monstratur, quia non bene credunt, qui solam temporalem, et non aeternam gloriam quaerunt [(1146) 1Kb] . Nolite putare, quoniam ego accusaturus sim vos apud Patrem. Est qui accusat vos Moyses, in quo vos speratis. Sed unde eos accusat Moyses, nisi quia ei non credunt, cujus verbis se credere, et per omnia obedire promiserunt [(1147) 1Kb] ? Praecipit [Col. 0492D] enim Moyses, ut Christo Judaei obedirent, dicens eis [(1148) 1Kb] : »Prophetam vobis suscitabit Dominus de fratribus vestris: tanquam meipsum audietis.« Non dixit prophetas, sed prophetam, quoniam de hoc solo prophetarum omnium maximo loquebatur. [Col. 0493A] Ipsum, inquit, audietis. Ipsum tamen audire nolunt. Quia non credunt Moysi. Unde et subditur: Si enim crederetis Moysi, crederetis forsitan et mihi. De me enim ipse scripsit. Si autem 234 illius litteris non creditis, quomodo verbis meis credetis? Quod autem ait forsitan, eorum duritiam increpando dixit, ut et nos intelligamus quam difficile gens illa convertatur ad bonum.

XVI. [CAP. VI.] Post haec abiit Jesus trans mare Galilaeae, quod est Tyberiadis, et sequebatur eum multitudo magna, quia videbant signa quae faciebat super his qui infirmabantur. Subiit ergo in montem Jesus, et ibi sedebat cum discipulis suis. Erat autem proximum Pascha, dies festus Judaeorum. Magna Dominus miracula facturus, et novi, mirabilisque panis [Col. 0493B] delicias populo daturus montem ascendit [(1149) 1Kb] ; quatenus et nos quotiescunque spiritualibus, novisque epulis satiari cupimus, non montis, sed mentis altitudinem et ingenii sublimitatem ascendamus. Quoniam autem talibus deliciis refecti, festivitatem agere, et Christi carnem et sanguinem suscipere digni sunt, merito hic dicitur: quia proximum erat Pascha dies festus Judaeorum: securi enim ad hanc festivitatem veniunt, qui talibus epulis sunt repleti. Cum sublevasset ergo Jesus oculos, et vidisset quia multitudo maxima venit ad eum, dixit ad Philippum: Unde ememus panes, ut manducent hi? Hoc autem dicebat tentans eum. Ipse enim sciebat quid esset facturus. Sciebat enim Dominus quid facturus erat. Sed tentando Philippum, audire volebat quid de ejus [Col. 0493C] omnipotentia sentiebat: simulque novum illud miraculum, discipuli responsione extollebat, cum ex quinque panibus tot homines reficeret, quibus, secundum illius testimenium, ducentorum denariorum [Col. 0494A] panes non sufficerent, ut unusquisque modicum quid acciperet. Sic enim Philippus respondit, dicens: Ducentorum denariorum panes non sufficiunt eis, ut unusquisque modicum quid accipiat. Dicit ei unus ex discipulis ejus, frater Simonis Petri: Est puer unus hic, qui habet quinque panes hordeaceos et duos pisces. Sed haec quid sunt inter tantos? Puer iste, populus Judaicus est [(1150) 1Kb] , sensus adhuc intelligentiae puerilis. Quinque vero panes quinque libri Moysi intelliguntur. Quos panes populus ille ubique secum portat, et non comedit, quia legit tantum Scripturas et non intelligit. Haec autem, quia in Matthaeo exposuimus [(1151) 1Kb] , ut iterum exponamus, non tantum necessarium, quantum superfluum et laboriosum esse videtur. Similiter autem et caetera, quae [Col. 0494B] sequuntur, usque ad illum locum ubi turba, quae modo superius panes in monte comederat, quaerens eum et invenicus Capharnaum, ait ei: Rabbi, quomodo huc venisti? in Matthaeo determinata sunt. Quibus Jesus respondens ait: Amen, amen dico vobis, quaeritis me, non quia vidistis signa, sed quia manducastis de panibus et saturati estis. Quaeritis, inquit, me, non propter signa quae vidistis, non propter sermonem meum, quem audistis, non ut mihi, vel signis quae facio, credere velitis, sed quia manducastis de panibus, et saturati estis [(1152) 2Kb] . Considera modo quantae suavitatis panes illi fuerint, quamvis hordeacei, quorum dulcedine capta tota haec turba adhuc Dominum sequebatur. Sequitur: Operamini cibum, non qui perit, [Col. 0494C] sed qui permanet in vitam aeternam, quam Filius hominis vobis dabit. Hunc enim Pater significavit [(1153) 11Kb] Deus. Cibus enim iste, qui manet in 235 vitam aeternam, sermo Dei est, quo anima [Col. 0495A] pascitur, et nutritur [(1154) 1Kb] . Unde et bene ait: quem Filius hominis dabit vobis. Omnem enim hujus Evangelii cibum, omnes has tales, tantasque epulas Filius hominis Jesus Christus nobis apposuit et ministravit. Sed quomodo hunc cibum operari possumus? Audi Apostolum: »Non auditores legis, inquit, justi sunt apud Deum, sed factores (Rom. II, 13).« Faciamus igitur quod lex praecipit. Faciamus quod Evangelia jubent, si hunc talem cibum operari volumus. Hunc enim cibum Deus Pater significavit, quando in deserto manna pluit, quo per annos quadraginta populum pavit. De quo scriptum est: »Panem de coelo dedit eis habentem omne delectamentum, et omnem saporem suavitatis (Sap. XVI, 20).« Ille igitur cibus hunc cibum significabat. Dixerunt ergo ad [Col. 0495B] eum: Quid faciemus, ut operemur opera Dei? Respondit Jesus, et dixit eis: Hoc est opus Dei, ut credatis in eum, quem misit ille. Qui enim in Christum non crediderint, neque opera Dei operari, neque legem intelligere, neque cibum spiritualem et aeternum suscipere poterunt. Opus igitur Dei, sermo Dei, totusque hic cibus spiritualis in fide consistit [(1155) 1Kb] . Dixerunt ergo ei: Quod ergo tu facis signum, ut videamus, et credamus tibi, quod operaris? Patres nostri manna manducaverunt in deserto, sicut scriptum est: Panem de coelo dedit eis manducare. Ac si dicant: Ostende nobis aliquod signum, per quod tibi operibusque tuis credere debeamus. Panes quidem nobis dedisti, saturati sumus. M ra sunt valde quae vidimus. Nobis tamen hoc signum [Col. 0495C] non sufficit. Simile quiddam et Moysem fecisse audivimus. Nam et ipse patribus nostris panem de coelo dedit, quem patres nostri in deserto manducaverunt. Non tamen, sicut tu, eos in se credere praecepit. Dixit ergo eis Jesus: Amen, amen, dico vobis, non Moyses dedit vobis panem de coelo, sed Pater meus dat vobis panem de coelo verum. Panis enim Dei est, qui descendit de coelo, et dat vitam mundo. Non bene, inquit, intelligitis quid illud significet quod dicitur: »Panem de coelo dedit eis.« Alius panis valde dissimilis, majorisque dignitatis in his verbis significatur. Moyses enim panem significativum, et non verum panem de coelo descendentem, vobis dedit. Sed modo Pater meus dat vobis panem de coelo verum, [Col. 0496A] quem tamen ille panis significabat. Panis enim Dei, ille est qui de coelo descendit, qui de sinu Patris exiit, et dat vitam mundo. Dixerunt ergo ad eum: Domine, semper da nobis panem hunc. Optimam petitionem faciebant, si tamen intellexissent de quo pane Dominus loquebatur. Dixit autem eis Jesus: Ego sum panis vitae. Ego sum panis, qui de coelo descendi. Ego sum ille panis, qui dat vitam mundo. Qui venit ad me, non esuriet; qui credit in me, non sitiet unquam. Sed dixi vobis, quia vidistis me, et non creditis. Diximus jam superius quia venire ad Christum [(1156) 1Kb] , hoc est credere in illum. Cui unusquisque quanto fidelior est, tanto propinquior. Et iste quidem neque esuriet, neque sitiet unquam; quia postquam de hoc mundo exierit, aeternis in [Col. 0496B] aeternum deliciis perfruetur. Haec autem dixi vobis, non, ut vos putatis, me glorificando, sed quia vidistis me, quia in signis et miraculis cognovistis me et virtutem meam, et non tamen creditis in me. Scio tamen, quia quandoque credetis, quotquot ad vitam praedestinati estis. Hoc est enim, quod ait: Omne, quod dat mihi Pater, ad me veniet, id est, in me credet, et eum, qui venit ad me, non ejiciam foras. Cur? Quia descendi de coelo, non ut faciam voluntatem meam, sed voluntatem ejus, qui misit me. Ideo, inquit, neminem ad me venientem, neminem in me credentem foras ejiciam. Ideo ipsis quoque meis inimicis, et persecutoribus parcam, quia descendi de coelo, non ut faciam voluntatem meam, id est, voluntatem hominis, voluntatem illius naturae, quam suscepi [Col. 0496C] de homine, sed voluntatem ejus, qui misit me. Hominis enim voluntas est, inimicos repellere, suasque injurias vindicare [(1157) 2Kb] . Dei autem voluntas qualis sit, audiamus. Haec est, inquit, voluntas ejus 236 qui misit me, Patris ut omne quod dedit mihi, non perdam ex eo, sed resuscitem illud in novissimo die. Omnes igitur eos, qui ad vitam praedestinati sunt, etiamsi ei inimici, et contrarii aliquando exstiterunt, salvabit tamen et resuscitabit Jesus. Isti sunt enim, quos Pater dedit mihi. Dedit autem secundum humanitatem. Confirmatio. Haec est enim voluntas Patris mei, qui misit me, ut omnis qui videt Filium, et credit in eum, habeat vitam aeternam, et ego resuscitabo eum in novissimo [Col. 0497A] die. Non solum enim illi qui viderunt, et crediderunt, sed et illi qui non viderunt et crediderunt, habebunt vitam aeternam, sicut apostolo Thomae Dominus ait: »Quia vidisti me, Thoma, credidisti. Beati qui non viderunt, et crediderunt (Joan. XX, 29).« Videre tamen pro cognoscere accipi potest. Siquidem quid est credere in eum, nisi quibusdam fidei, spei, charitatisque pedibus sic in eum tendere, eique adhaerere, ut homo ulterius ab eo nec ipsa morte valeat separari? Sic enim Apostolus ad eum venerat, et in eum crediderat, qui ait: »Certus sum autem quia neque mors, neque vita poterit me separare a charitate Dei, quae est in Christo Jesu (Rom. VIII, 38).« Qui enim aliter ad eum venit, qui aliter in eum credit, nihil ei vel venisse, [Col. 0497B] vel credidisse proderit. Quod autem venire ad eum, et credere in eum idem significent, ex eo apparet, quod ipse aliquando dicit, qui venit ad me, et aliquando, qui credit in me, alterum pro altero ponens.

XVII. Murmurabant ergo Judaei de illo, quia dixisset: Ego sum panis, qui de coelo descendi. Et dicebant: Nonne hic est filius Joseph, cujus nos novimus patrem, et matrem? Quomodo ergo hic dicit, quia de coelo descendi? Impossibile enim videbatur eis, ut de coelo descendisset, quem hominem tantum, et ex hominibus natum esse credebant. Et revera, si aliud non esset, de coelo descendere non potuisset. Respondit Jesus, et dixit eis: Nolite murmurare invicem. Nemo potest venire ad me, nisi [Col. 0497C] Pater, qui misit me, traxerit eum, et ego resuscitabo eum in novissimo die. Nolite, inquit, murmurare, nolite corda indurare. Scio enim, quia non potestis venire ad me, quoniam Pater non trahit vos. Nemo enim potest venire ad me, nisi Pater, qui misit me, traxerit eum. Trahit autem non violentia, sed amore. Secundum quam significationem dicitur: Trahit sua quemque voluptas [(1158) 2Kb] . Deus autem neminem trahit, nisi venire volentem, et salvari cupientem. Unde scriptum est: »Si volueritis et audieritis me, bona terrae comedetis. Quod si nolueritis, gladius devorabit vos (Isa. I, 19).« Haec est igitur causa cur isti ad eum venire, et eum intelligere non poterant, quibus hoc Dominus [Col. 0498A] loquebatur. Quoniam autem malorum resurrectio potius mortem, quam vitam afferet, ideo hic de viro justo Dominus ait: Et ego resuscitabo eum in novissimo die. Ille enim vere resuscitabitur, qui nihil eorum quae ad mortem pertinent, ulterius sustinebit. Sequitur: Est scriptum in prophetis: [(1159) 1Kb] Et erunt omnes docibiles Dei. Docibilis enim est, qui doceri potest. Tales enim sunt Ecclesiae filii. Quibus ipse Dominus ait: »Vobis datum est nosse mysterium regni coelorum: illis autem non est datum, ut videntes non videant, et audientes non intelligant. Incrassatum est enim cor populi hujus, et auribus graviter audierunt, et oculos suos 237 clauserunt, ne quando videant oculis et auribus audiant, et convertantur, et sanem eos (Matth. XIII, [Col. 0498B] 11-14).« Eos igitur trahit Pater, et illi ad Filium veniunt, qui docibiles sunt, qui ejus fidem, atque doctrinam et doceri, et instrui possunt. Unde et subditur: Omnis qui audivit a Patre et didicit, venit ad me. Ille enim est docibilis, qui audivit et didicit. Non enim sufficit audire. Omnes enim isti audiebant Patrem, quia in Filio et per Filium loquebatur Pater. Tamen non veniebant ad Filium, quia ea, quae dicebantur, intelligere et discere nolebant. Sequitur: Non quia Patrem vidit quisquam: nisi is, qui est a Deo. Hic vidit Patrem. Non ideo, inquit, dixit: omnis qui audivit a Patre, quod aliquis Patrem in propria substantia vel audire, vel videre possit, nisi ille solus qui a Deo est, qui a Deo exivit, qui est Deus de Deo, lumen de lumine. [Col. 0498C] Hic solus videt Patrem. Unde et alibi ait: »Nemo novit Filium, nisi Pater, et nemo novit Patrem, nisi Filius, et cui voluerit Filius revelare. Amen, amen dico vobis, qui credit in me, habet vitam aeternam (Matth. IX, 27).« Dixi vobis, et iterum dico, qui credit in me, habet vitam aeternam. Ecce dixi vobis, si credideritis, beati eritis: si non credideritis, nulla restat excusatio. Ego sum panis vitae. Patres vestri manducaverunt in deserto manna, et mortui sunt. Hic est panis de coelo descendens, ut si quis ex ipso manducaverit, non moriatur. Murmuratis, inquit, quia dixi vobis, Ego sum panis vivus, qui de coelo descendi. Ecce iterum dico vobis, quia ego sum panis, et panis vitae, et quia descendi de coelo. Hoc [Col. 0499A] enim pane et angeli nutriuntur, et homines. Cur autem panis vitae dicatur, ipse exponit, dum dicit: Ut si quis ex ipso manducaverit, non moriatur. Et ipse quidem de coelo descendit secundum divinitatem [(1160) 2Kb] : Patres vestri manducaverunt in deserto manna, et mortui sunt. Melior est igitur panis iste quam manna, quoniam illi qui manducaverunt manna, mortui sunt; qui vero ex hoc pane manducaverit, non morietur. Merito enim et in Ezechiele, et in Apocalypsi aquilae speciem beatus Joannes habere describitur, quoniam et altius volat, et solem justitiae Christum Dominum nostrum prae caeteris Evangelistis subtilius intuetur. Nonne vides quomodo nunc a terris elevatur, et jam inter nubes volans, ipsum quoque coelum penetrare videtur? Mortui [Col. 0499B] quippe sunt et Moyses et Aaron, et caeteri sancti qui manna manducaverunt. Sed nunquid apostoli quoque mortui non sunt, qui panem vitae comoderunt? Quantum enim ad carnem et isti, et illi mortui sunt. Vivunt autem et isti, et illi quantum ad animam. Nulla igitur inter hos et illos differentia. Non sunt itaque Moyses, et Aaron patres illorum, quibus haec Dominus loquebatur. Si enim illi eorum filii essent, eorum opera fecissent. Horum igitur patres illi fuerunt, quos toties murmurasse, idola coluisse, et Deum ad iracundiam provocasse Scriptura commemorat. De his igitur Dominus ait: Patres vestri manducaverunt in deserto manna, et mortui sunt. Patres utique vestri, quorum vos imitatores et similes estis. Sequitur:

XVIII. Ego sum panis vivus, qui de coelo descendi.[Col. 0499C] Si quis manducaverit ex hoc pane, vivet in aeternum, et panis, quem ego dabo, caro mea est pro mundi vita. Jam nunc, ipso Domino exponente, intelligimus quid sit iste panis. Iste enim panis, caro Christi est, quae pro mundi vita in ara crucis immolata est. Hanc autem manducat Ecclesia, ideoque non moritur; sed vivit in aeternum. Panis enim et vinum, quae in altari ponuntur, ad sacerdotis vocem coelesti benedictione sanctificantur, et in Christi carnem et sanguinem essentialiter commutantur, ut una eademque essentia sit et ejus carnis, quae de Virgine nata est, et ejus, quae de pane facta est. Hoc autem tam magnum et admirabile sacramentum [Col. 0500A] eo tempore coepit, quo Salvator noster panem, et vinum benedicens discipulis ait: »Accipite, et comedite, hoc est corpus meum; et, Hic est calix novi testamenti in meo sanguine (Matth. XXVI, 26, 27).« Nunquam enim Christi carnem ante hoc sacrificium corporaliter quisquam comedit. Nunquam, nisi hoc sacrificium fieret corporaliter, eam comederet quisquam. In hoc igitur comeditur, et comesta non minuitur; quae nunquam comederetur, nisi panis iste Christi benedictione in eam substantialiter mutaretur. Est enim haec mutatio dexterae Excelsi. Sed quis miretur Christi carnem comesam non minui, cum certum sit ex quinque panibus quinque millia hominum 238 satiatos, ipsosque panes non diminutos, sed potius multiplicatos [(1161) 1Kb] ? [Col. 0500B] Si enim panum fragmenta non sunt diminuta, sed potius illis edentibus multiplicata, quid manducaverunt quinque millia homines; unde sic saturati sunt, ut eis ad se venientibus Dominus dicat: Quaeritis me, non quia signa vidistis, sed quia manducastis de panibus, et saturati estis? Dicis fortasse: Mira sunt haec. Nihil enim fecit Deus, quod mirabile non sit. Quia vero hanc Christi aquilam sequi non possumus volando, sequamur eam vel credendo. Si enim hoc Judaei fecissent, non periissent. De quibus subditur.

XIX. Litigabant ergo Judaei ad invicem dicentes: Quomodo hic potest nobis carnem suam dare ad manducandum? Ut enim Apostolus ait: »Animalis homo non percipit ea quae Dei sunt (I Cor. II, 14).« Putabant [Col. 0500C] enim Judaei, hoc dicere Jesum, ut eum occiderent, et in frusta conciderent, sicque ejus carnem vel coctam, vel crudam comederent, ejusque sanguinem biberent. Dixit ergo eis Jesus: Amen, amen dico vobis, nisi manducaveritis carnem Filii hominis, et biberitis ejus sanguinem, non habebitis vitam in vobis [(1162) 1Kb] . Qui manducat meam carnem, et bibit meum sanguinem, habet vitam aeternam, et ego resuscitabo eum in novissimo die. Quid est hoc? Multi enim manducant Christi carnem, et bibunt ejus sanguinem, qui non habent vitam aeternam. Unde et Apostolus ait: »Qui enim manducat, et bibit indigne, judicium sibi manducat, et bibit (I Cor. II, 29).« Multi quoque in hoc altaris sacramento Christi carnem [Col. 0501A] corporaliter non manducant, neque ejus sanguinem bibunt, qui tamen habebunt vitam aeternam. Ille igitur revera Christi carnem et sanguinem manducat, et bibit, qui ita altaris sacramentis participat, ut sic Dei Filio jungatur, et uniatur, simulque cum eo unum quid efficiatur, ut jam ulterius ab eo nequeat separari. Ut enim de nobis sumamus exemplum, cibus iste temporalis et coruptibilis, quo nos utimur, sic post digestionem secundum quamdam partem sui in nostram carnem et sanguinem vertitur, ut simul cum eis substantialiter idem sit, et jam ab eis separari non possit. Quid est enim manducare, nisi inseparabiliter adhaerere [(1163) 2Kb] ? Sequitur: Caro enim mea vere est cibus, et sanguis meus vere est potus. Ad hoc enim [Col. 0501B] cibum et potum sumimus, ut vivamus, et fame et siti non pereamus. Ille igitur cibus, et potus, vere est cibus et potus, qui omnem tollit esuriem, et vitam parat aeternam. Qui manducat carnem meam, et bibit sanguinem meum, in me manet, et ego in illo. Ipse Dominus exponit qualiter ejus verba intelligere debeamus. Qui, inquit, manducat carnem meam, et bibit sanguinem meum, sicut talem cibum, et potum manducare, et bibere convenit, sic mihi conjungitur, sic mihi unitur, sic totus in me transfertur, ut in me inseparabiliter maneat, et me in se manentem habeat. Indignus igitur est Christi carnem suscipere, qui in ejus amore non perseverat. Sicut misit me vivens Pater, et ego vivo propter Patrem, et qui manducat me, et ipse vivet propter me. Quamvis, inquit, [Col. 0501C] caro mea comedatur, et sanguis meus bibatur, ego tamen immortalis sum, semperque vivo, et mori non possum. Sicut enim Pater, qui misit me, semper vivit, et nunquam moritur, ita et ego semper vivo, non propter matrem, sed propter Patrem, id est propter divinitatem, quam habeo de Patre. Et qui manducat me, quoniam ego sum via, veritas, et vita, ipse quoque non morietur, sed semper vivet propter me. Quomodo enim potest mori, in quo semper est vita [(1164) 1Kb] ? Hic est, id est, talis est panis, qui de coelo descendit. Non sicut manducaverunt patres vestri manna, et mortui sunt, ita moriuntur, qui hunc panem manducant. Qui enim hunc panem manducat, vivet in aeternum. Patres, inquit, vestri, quorum vos malitiam imitamini, et quibus similes [Col. 0502A] estis, manducaverunt manna, et mortui sunt. Hunc vero panem qui digne manducat, vivet in aeternum. Haec dixit in Synagoga docens in Capharnaum. Multi ergo audientes ex discipulis ejus dixerunt: Durus est hic 239 sermo et quis potest eum audire? Hoc enim praeviderat Dominus, quando dicebat: Nemo venit ad me, nisi Pater, qui misit me, traxerit eum. Isti enim, ut in sequentibus legitur, abiere retrorsum, et amplius eum non sunt secuti. Sciens autem Jesus apud semetipsum quia murmurarent de hoc discipuli ejus, dixit eis: Hoc vos scandalizat? Non vos, inquit, hoc scandalizet, quia non est, ut vos intelligitis. Intelligite prius, et tunc judicate. Si ergo videritis Filium hominis ascendentem ubi erat prius? Spiritus est, qui vivificat, caro non prodest quidquam. [Col. 0502B] Verba quae ego locutus sum vobis, spiritus et vita sunt. Haec, inquit, verba spiritualia sunt, quae carnaliter intellecta generant mortem; si vero spiritualiter intelligantur, vitam parant aeternam. Carnaliter enim ea intelligebant, qui Christi carnem in frusta concidendam, et sic comedendam esse, putabant. Spiritualiter vero ea intelligunt, qui panem, et vinum in Christi carnem et sanguinem divinitus commutata se comedere et bibere credunt. Quod enim in proprietate sui, caro, et sanguis visibiliter oculis non apparet, et gustu non sentitur, solus horror hoc facit. Quis enim ea videret, quis suscipere non horreret? Ait ergo: Si videritis Filium hominis ascendentem ubi erat prius, tunc, subauditur, intelligetis quia haec verba, quae ego locutus sum [Col. 0502C] vobis, spiritus et vita sunt. Spiritus enim, id est, spiritualis intellectus est, qui vivificat; caro autem, id est, carnalis intellectus in hujusmodi verbis nihil prodest. Sic enim se habet ordo. Si ergo videritis, inquit, Filium hominis vivum, et integrum ascendentem, ubi secundum divinitatem prius erat, tunc haec verba spiritualia esse scietis. Non enim integer illuc ascendisset, si, secundum istorum intelligentiam, in frusta concisus, penitusque devoratus fuisset [(1165) 1Kb] . Sequitur: Sed sunt quidam ex vobis, qui non credunt. Sciebat enim ab initio Jesus qui essent non credentes, et quis traditurus esset eum. Et dicebat: Propterea dixi vobis, quia nemo potest venire ad me, nisi fuerit ei datum a Patre meo. Cur propterea? Quia videtis me, quia auditis me, et tamen non [Col. 0503A] creditis in me. Crederetis enim, si datum esset vobis a Patre meo. Stabat in medio eorum Jesus, videbat omnes, cognoscebat omnes, sciebat qui ad vitam et qui ad mortem praedestinati erant. Multos vocabat, sed paucos eligebat. Ex hoc multi discipulorum ejus abierunt retro, et jam non cum illo ambulabant. Dixit ergo Jesus ad duodecim: Nunquid et vos vultis abire? Respondit ergo ei Simon Petrus: Domine, ad quem ibimus? Verba vitae aeternae habes. Et nos credimus et cognovimus quia tu es Christus Filius Dei vivi. Ad quem, inquit, ibimus, si te relinquimus? Tu enim solus es, et nemo alius, per quem mundus salvari possit. Verba vitae aeternae habes, quibus qui non crediderit, in aeternum peribit. Nos autem credimus, et cognovimus, quia tu es Christus [Col. 0503B] Filius Dei. Respondit eis Jesus: Nonne ego vos duodecim elegi? Et unus ex vobis diabolus est. Dicebat autem de Juda Simonis Scariothis. Hic enim erat traditurus eum, cum esset unus ex duodecim. Elegerat enim Dominus Judam non ad felicitatem, sed ad apostolatum [(1166) 3Kb] . Et ipse quidem diabolus erat; non tamen natura, sed imitatione. Nam ipse quoque diabolus, non natura, sed vitio [(1167) 1Kb] diabolus est; diabolus enim defluens [(1168) 30Kb] interpretatur. Quod nomen bene Judae traditori convenit, qui ex tanta sublimitate in tantum praecipitium defluens ruit.

240 XX. [CAP. VII.] Post haec ambulabat Jesus in Galilaea; non enim volebat in Judaea ambulare, quia quaerebant eum Judaei interficere. Hoc enim faciebat Jesus, non quod mortem, vel Judaeos timeret, sed ut [Col. 0503C] fidelibus suis exemplum praeberet. Unde et alibi ait: »Si vos persecuti fuerint in una civitate, fugite in aliam (Matth. X, 23).« Erat autem in proximo dies [Col. 0504A] festus Judaeorum Scenopegia. Scenopegia namque festivitas erat tabernaculorum [(1169) 1Kb] . Et habitabant filii Israel in umbraculis septem diebus. Sed, sicut Apostolus ait: »Omnia haec in figura contingebant illis (I Cor. X, 11).« Illa enim festivitas hanc nostram festivitatem significabat [(1170) 1Kb] , in qua viri sancti a Christi resurrectione usque ad saeculi consummationem a servili et iniquo opere quiescentes, in bono opere perseverant. Bene autem fiebat diebus septem, per quos ex tunc omnes dies isti significantur: siquidem non sunt dies nisi septem. Sed cur in umbraculis habitabant, nisi quia umbracula cito deficiunt, utpote non habentia fundamentum, parvoque tempore in eis habitatur? Unde et Apostolus ait: »Non enim habemus hic manentem civitatem, [Col. 0504B] sed futuram inquirimus (Heb. XIII, 14)..« Et Psalmista: »Quoniam incola ego sum apud te in terra, et peregrinus, sicut omnes patres mei (Psal. XXXVIII, 13).«---Dixerunt autem ad eum fratres ejus: Transi hinc, et vade in Judaeam, ut discipuli tui videant opera tua, quae facis. Nemo quippe in occulto aliquid facit, et quaerit ipse in palam esse. Qui sint autem isti fratres, saepe jam diximus, isti enim sunt, qui ejus propinqui erant secundum carnem, consanguinei videlicet virginis Mariae [(1171) 1Kb] . Mos etenim est sanctarum Scripturarum quoslibet valde propinquos, fratres vocare. Carnales igitur fratres carnale consilium dabant, quo Salvator noster mundi gloriam acquireret, et suum nomen longius dilataret. Ideoque non in occulto, sed palam et in conventu multorum, [Col. 0504C] miracula Christum Dominum facere admonebant. Ostendunt autem, plures discipulos in Judaea eum habuisse, qualis Nicodemus fuit, et multi alii, [Col. 0505A] qui ejus opera videre cupiebant, in eo, quod dicunt, ut et discipuli tui videant opera tua, quae facis. Si haec facis, manifesta teipsum mundo. Hoc autem tale est, ac si dicerent: Aut cessa a miraculis, aut, si ea facis, ita fac ut mundo per miracula manifesteris. Neque enim fratres ejus credebant in eum. Quamvis enim credebant eum esse prophetam, nondum tamen Dei Filium eum esse credebant [(1172) 1Kb] . Dicit ergo eis Jesus: Tempus meum nondum advenit; tempus autem vestrum semper est paratum. Dicitis, inquit, mihi, ut me mundo manifestem. Dicitis ut laudem et gloriam quaeram. Sed tempus gloriae meae nondum advenit. Veniet autem in judicio, quando mihi »curvabitur omne genu, et confitebitur omnis lingua (Isa. XLV, 24).« Tempus autem [Col. 0505B] vestrum semper est paratum, quo et mundi laude, hominumque favore, et vana gloria decipiamini [(1173) 1Kb] . Non potest mundus odisse vos. Me autem odit, quia ego testimonium perhibeo de illo, quia opera ejus mala sunt. Quid est enim, quod ait: Non potest mundus odisse vos, cum ipsos mundi amatores, qui per ipsos significantur, tam multa per odium inter se bella, lites et contentiones habere videamus? Quod igitur ait: Non potest mundus odisse vos, tale est, ac si diceret: Non potest mundus odisse mores vestros, opera vestra, et malitiam vestram. Si enim odisset, non fecisset, ac per hoc de hoc mundo mundus non esset. Me autem odit, quia ego testimonium perhibeo de illo, quia opera ejus mala sunt. Haec est enim maxima, et principalis causa [Col. 0505C] cur omnes iniqui et ipsum Christum, et membra Christi odio habent. Hinc est, quod tyranni, sacrilegi, adulteri, et perjuri, omnesque facinorosi in Ecclesiam insurgunt. Vos ascendite ad diem festum hunc. Ego enim non ascendo ad diem festum istum, quia meum tempus nondum impletum est. Vos, inquit, qui hominum laudem quaeritis, qui populi favorem concupiscitis, qui mundi gloriam desideratis, vos ascendite ad diem festum 241 hunc, ubi non misericordia, non Dei gratia, non peccatorum remissio, sed laus sola, et inanis gloria quaeritur. Ego enim, qui talibus non delector, qui hujusmodi gloriam non appeto, non ascendo [Col. 0506A] ad diem festum istum. Cur? Quia tempus meum nondum impletum est. Prius enim plenitudo gentium intrabit, prius omnis Israel salvus fiet, prius ad judicium veniam quam hujus tantae gloriae tempus adveniat. Haec cum dixisset, ipse mansit in Galilaea. Ut autem ascenderunt fratres, tunc et ipse ascendit ad diem festum. Ascendit utique ad diem festum, sed non ad illum, ad quem fratres ejus ascenderunt. Alioquin verum non esset, quod ipse ait: Ego non ascendo ad diem festum istum [(1174) 2Kb] . Dies festus Domini non exterius, sed interius; non in facie, sed in mente agitur. De quo Psalmista: »Quia cogitatio, inquit, hominis confitebitur tibi, et reliquiae cogitationum diem festum agent tibi (Ps. LXXV, 11).« Sic igitur age diem festum, si ad tuam festivitatem vis [Col. 0506B] venire. Noli hoc agere in manifesto, neque ut ab hominibus videaris. Qui enim hoc agunt, receperunt mercedem suam. Nonne audis quia ipse Dominus non in manifesto, sed quasi in occulto venit ad diem festum? Venit enim Dominus in occulto ad diem festum, quia quamvis tota illa festivitas in ejus honore, et gloria agebatur, ipse tamen a paucis, vel a nullis ibi intelligebatur. Erat igitur in die festo, sed occultus. Miseri Judaei, in quorum festivitatibus semper Christus manet occultus. Hoc enim significabat Isaac, qui Jacob filium suum benedicebat, et eum non cognoscebat. Judaei ergo quaerebant eum in die festo, et dicebant: Ubi est ille? Usque hodie namque in omni Sabbato, et in omni sua festivitate legunt Judaei, et quaerunt Jesum. Non tamen inveniunt, [Col. 0506C] quia non bene quaerunt. Quaerunt enim cum invidia et murmuratione. Unde et subditur: Et murmur multum erat de eo in turba. Quidam enim dicebant quia bonus est. Alii autem dicebant: Non, sed seducit turbas. Quid igitur mirum, si de viris sanctis et religiosis iniqui homines aliquando male loquuntur, cum de ipso Dei Filio talia loquerentur? Nemo tamen palam loquebatur de illo, propter metum Judaeorum. Iidem igitur ipsi, qui bonum eum esse dicebant, palam hoc dicere non audebant, quia magis homines quam Deum timebant.

XXI. Jam autem die festo mediante, ascendit Jesus in templum, et docebat. Et mirabantur Judaei dicentes: [Col. 0507A] Quomodo hic litteras scit, cum non didicerit? Diximus superius [(1175) 1Kb] hanc festivitatem septem diebus celebrari. Quod igitur ait: Jam die festo mediante, tale est ac si diceret: Cum adhuc media pars dierum superesset de tota festivitate, ascendit Jesus in templum, et docebat. Mirabantur autem Judaei eum audientes, quoniam mira loquendi suavitate de lege et prophetis eum scholastice disputare audiebant, quem nunquam in scholis litteras didicisse cognoverant. Quia enim solum hominem videbant, nihil nisi hominem eum esse credebant. Sed latebat divinitas omnis hujus doctrinae informatrix, atque magistra. Unde et ipse Dominus subinferens ait: Mea doctrina non est mea, sed ejus, qui misit me. Sed si sua erat, quomodo sua non [Col. 0507B] erat? Et si sua non erat, quomodo sua erat? Ipse enim utrumque dicit, et suam, et non suam. Sed sua erat, quia divinitatis erat: et sua non erat, quia humanitatis non erat. Sic igitur et sua erat, et sua non erat [(1176) 1Kb] . Similiter enim et illud intelligitur, quod superius ait, quia »descendi de coelo, non ut faciam voluntatem meam, sed voluntatem ejus qui misit me (Joan. VI, 38).« Et quidem unum sunt et Pater et Filius. Hoc enim ipse ait: »Ego, et Pater unum sumus (Joan. X, 29).« Una igitur voluntas utriusque. Si igitur facit voluntatem Patris, facit et voluntatem suam: facit igitur voluntatem suam, et non facit voluntatem suam. Facit enim voluntatem suam secundum divinitatem; sed non facit voluntatem suam secundum [Col. 0507C] naturam humanitatis. Dicebat igitur Dominus Judaeis admirantibus in doctrina ejus: Mea doctrina non est mea: mea doctrina non est hominis; mea doctrina non est humanae sapientiae. Neque ego ab homine didici eam. Nolite 242 mirari. Divinitatis est. Intus est magister, qui me talia docuit. De quo suo magistro per Isaiam sic ait: »Erigit mane, mane erigit mihi aurem, ut audiam quasi magistrum (Is. L, 4).« Idem igitur ipse et magister, et discipulus est. Magister secundum divinitatem; discipulus secundum humanitatem. Planum est itaque, quod ait: Mea doctrina non est mea, sed ejus, qui misit me. Tale quid etiam discipulis ait: »Non enim vos estis, qui loquimini, sed spiritus Patris vestri, qui loquitur [Col. 0508A] in vobis. Si quis voluerit voluntatem ejus facere, cognoscet ex doctrina, utrum ex Deo sit, an ego a me ipso loquar (Matth. X, 20).« Soli igitur illi hanc doctrinam intelligere, et cognoscere possunt, qui Patris voluntatem faciunt. Est autem voluntas Patris, ut credamus in eum quem ipse misit. Nisi enim crediderimus, non intelligemus. Unde et Isaias ait: »Nisi credideritis, non intelligetis (Isa. VII, 9).« Fides igitur nobis est necessaria, ut ad hanc doctrinam pervenire valeamus [(1177) 1Kb] . Sed quid est, quod ait: Utrum ex Deo sit, an ego a meipso loquar, nisi, utrum secundum divinitatem, an secundum humanitatem loquar? Loquitur enim Dominus a seipso, sed secundum alteram partem sui ipsius. Qui a seipso loquitur, gloriam propriam quaerit. Qui [Col. 0508B] autem quaerit gloriam ejus, qui misit illum, hic verax est, et injustitia in illo non est. Non generaliter de omnibus, sed specialiter de seipso, et de Antichristo hoc dicit Jesus [(1178) 1Kb] . Ille enim non a Spiritu sancto loquetur, sed a semetipso. Ille non Dei, sed suam gloriam quaeret, qui »supra omne, quod dicitur Deus, aut quod colitur, se exaltabit, ita ut in templo Dei sedeat, ostendens se, tanquam sit Deus (II Thess. II, 4).« E contrario Christus Jesus, qui verax est, imo qui veritas est, et in quo injustitia est nulla, ubique Patris, qui misit illum, et non suam gloriam quaerit. Unde ipse ait: »Zelus domus tuae comedit me, et opprobria exprobrantium tibi ceciderunt super me (Psal. LXVIII, 10).« Nonne Moyses dedit vobis legem, et nemo ex vobis [Col. 0508C] facit legem? Hoc autem cur dixerit, subjungens ostendit: Quid me quaeritis interficere? Si enim legem fecissent, si legis mandata custodissent, nunquam innocentem et justum interficere quaesissent. [(1179) 1Kb] Respondit turba, et dixit: Daemonium habes. Quis te quaerit interficere? Sic enim respondit turba, sicut sordida et turbata, sicut turbulenta et turbida. Respondit Jesus, et dixit eis: Unum opus feci, et omnes miramini. Non eorum responsione movetur, non conviciis convicia reddit. Unum, inquit, opus feci, et omnes miramini. Miramini quidem, non quia magnum aliquid feci, talis enim admiratio bona esset; sed quia in Sabbato feci. Cur ergo et vobis ipsis non indignamini, qui in Sabbato circumciditis hominem? [Col. 0509A] Si circumcisionem accipit homo in Sabbato, ut non solvatur lex Moysi, mihi indignamini, quia totum hominem sanum feci in Sabbato? Propterea Moyses dedit vobis circumcisionem, videlicet ut vos ab infirmitate sanaret. Non quia ex Moyse est circumcisio, sed ex Patribus. Prius enim quam de circumcisione aliquid diceret Moyses, circumcisi sunt Abraham, Isaac et Jacob, et multi alii. Omni ergo die fieri licet quidquid ad salutem pertinet. Et idcirco in Sabbato circumciditis hominem. Injustum est igitur ut mihi indignemini, quia totum hominem sanum feci in Sabbato. Si enim mihi non licet, non vobis licet. Licet autem. Si enim non licuisset, Moyses non dixisset. Praecepit enim Moyses ut octavo die circumcidatur infantulus, sive ipsum Sabbatum, [Col. 0509B] sive alius quilibet dies occurrat. Nolite judicare secundum faciem, sed justum judicium judicate; aut simul mecum Moysem reprehendite, aut me quoque simul cum Moyse justificate. Ambo enim idem facimus. Ambo in Sabbato salutem operamur. Sed illum non reprehenditis, quia timetis. Hoc etenim est secundum faciem judicare [(1180) 8Kb] . Dicebant ergo quidam ex Jerosolymis: Nonne hic est, quem quaerunt interficere? Ecce palam loquitur, et nihil ei dicunt. Nunquid vere cognoverunt 243 principes, quia hic est Christus? Sed hunc scimus unde sit. Christus autem cum venerit, nemo scit unde sit. Hoc autem tale est, ac si dicerent: Decepti sunt principes nostri, si Christum hunc esse putant, cujus nos et nativitatis locum et parentes cognovimus. Quod enim dicunt: [Col. 0509C] Christus autem cum venerit, nemo scit, unde sit, ex eo loco hoc testimonium sumpsisse videntur, ubi dicitur: »Generationem ejus quis enarrabit? (Isa. LIII, 8.)« Sciebant tamen Judaei, in Bethlehem Juda Christum Dominum nasciturum esse, secundum illud: »Et tu, Bethlehem, terra Juda, non eris minima in principibus Juda; ex te enim exiet Dux, qui regat populum meum Israel (Matth. II, 6).« Clamabat ergo docens in templo Jesus, dicens: Et me scitis, et unde sim scitis: et a me ipso non veni, sed est verus, qui misit me, quem vos nescitis. Quid autem his verbis aliquid significatur, nisi quia et me scitis, et me nescitis? Cum enim unum sit et Pater, et Filius; qui Patrem nescit, et Filium nescit. Sciebant [Col. 0509D] igitur eum, quia hominem eum esse credebant: [Col. 0510A] et nesciebant eum, quia Deum esse ignorabant [(1181) 1Kb] . Sciebant quoque eum esse de Nazareth, sed non sciebant eum esse de Patre. Dicat igitur: Et me scitis, et unde sim scitis, et a meipso non veni, sicut ille, de quo supra dixit: »Alius veniet in nomine suo, et illum accipietis. Sed est verus, qui misit me (Joan. V, 43),« Pater verus, igitur et ego. »Ego enim, et Pater unum sumus (Joan. X, 29).« Quem vos nescitis. Ego scio eum. Et si dixero, quia nescio eum, ero similis vobis, mendax. Ego enim eum scio, quia ab ipso sum, et ipse me misit. Ab ipso enim est, quia Deus de Deo, lumen de lumine, ejusdem cum Patre substantiae est. Pater enim de nullo; Filius ex Patre; Spiritus sanctus ab utroque procedit. Quid est autem quod ait: qu [Col. 0510B] misit me, nisi qui me hominem fieri, et carnem suscipere voluit? Haec autem operatio, totius Trinitatis, et non Patris solummodo est. Notandum igitur quomodo ubique Patrem honorat, atque glorificat. Quaerebant ergo eum apprehendere, et nemo misit in illum manus, quia nondum venerat hora ejus: illa videlicet, qua tradendus, comprehendendus erat, et crucifigendus. Haec autem hora, nisi eo volente, venire non poterat. Potestatem enim habebat, sicut ipse ait, ponendi animam suam, et iterum sumendi eam (Joan. X, 18). De turba autem multi crediderunt in eum. Hoc enim est quod ipse alibi ait: »Confiteor tibi, Domine, Pater coeli et terrae, quia abscondisti haec a sapientibus, et prudentibus, et revelasti ea parvulis (Matth. XI, 25).« Et dicebant: [Col. 0510C] Christus cum venerit, numquid plura signa faciet, quam quae hic facit? Optimum argumentum, et huic assertioni valde idoneum. Sic enim et ipse Dominus ait: »Opera, quae ego facio in nomine Patris mei, ipsa testimonium perhibent de me (Joan. V, 36).

XXII. Audierunt Pharisaei turbam murmurantem de illo, et miserunt principes, et Pharisaei ministros, ut apprehenderent eum. Dixit ergo eis Jesus: Adhuc modicum tempus vobiscum sum, et vado ad eum qui misit me. In vanum, inquit, laboratis et vos, et principes vestri. Ad hoc missi estis, et ad hoc venistis, ut me apprehendatis. Hoc autem non in vestra, sed in mea est potestate [(1182) 1Kb] . Adhuc modicum tempus vobiscum sum. Exspectate dum [Col. 0510D] tempus adveniat, ut suo ordine omnia com leantur. [Col. 0511A] Cito vos relinquam: non diutius vobiscum morabor. Prope est ut ad eum revertar, qui misit me. Quaeretis me, et non invenietis, et ubi sum ego, vos non potestis venire. Quaerebant enim Judaei Jesum, et male quaerebant, et quia male quaerebant, non inveniebant. Quaerunt enim adhuc, et non inveniunt. Scripturas legunt, et non intelligunt. Ibi quaerunt Jesum, sed quia carnaliter quaerunt, non inveniunt. Vis invenire Jesum? Vade ad templum, vade ad Ecclesiam; ibi sedet in medio doctorum, in conventu episcoporum et presbyterorum. Sed quid est, quod ait: Ubi ego sum, vos non potestis venire? Ubi enim tunc erat Jesus? Nonne inter eos? Quomodo ego venire non poterant, ubi ipse erat? Erat enim in coelis Jesus secundum divinitatem [(1183) 1Kb] , quo utique [Col. 0511B] venire non possunt, quicunque in eum credere nolunt. Dixerunt ergo Judaei ad semetipsos: Quo hic iturus est, quia non inveniemus eum? Nunquid in dispersionem gentium iturus est, et docturus gentes? Quis est 244 hic sermo, quem dixit: Quaeretis me, et non invenietis, et ubi ego sum, vos non potestis venire? Non possunt Judaei verba Christi intelligere, quia »animalis homo non percipit ea quae Dei sunt (I Cor. II, 14).« Putant eum ad gentilem populum corporaliter pergere velle, quasi illuc eum sequi non potuissent, si illuc ire Dominus voluisset. In novissimo autem die magno festivitatis stabat Jesus, et clamabat dicens: Si quis sitit, veniat ad me, et bibat. Qui credit in me, sicut dicit Scriptura, flumina de ventre ejus fluent aquae vivae. Invitat eos Dominus ad [Col. 0511C] bibendum, quia fons est. De quo psalmista ad Dominum: »Quoniam apud te est fons vitae, et in lumine tuo videbimus lumen (Psal. XXXV, 10).« Invitat utique, sed sitientes, et bibere et credere cupientes. Quod autem ait: Flumina de ventre ejus fluent aquae vivae, evangelista exposuit dicens: Hoc autem dixit de Spiritu, quem accepturi erant credentes in eum. Viva igitur aqua, Spiritus sanctus. Hac enim aqua et lavamur et vivificamur. Proxima sibi sunt Spiritus et aqua. Unde et »Spiritus Dei ferebatur super aquas (Gen. I, 2).« Hoc est etiam, quod dicitur: »Nisi quis renatus fuerit ex aqua et Spiritu sancto, non intrabit in regnum (Joan. III, 5).« Merito igitur Spiritus sanctus aqua vocatur, et non [Col. 0512A] qualiscunque, sed viva aqua [(1184) 2Kb] . Hac autem aqua plenus est, qui in Christum credit. Hac apostoli abundabant. Hujus flumina de eorum ventre fluebant. Vide modo, quam magnum flumen de istius, qui hic loquitur, pectore fluit. Cujus »fluminis impetus laetificat civitatem Dei (Psal. XLV, 5).« Omnia igitur flumina, omnia sanctarum Scripturarum volumina ex hac aqua fluunt. Sed cur dixit, quem accepturi erant, et non dixit, quem acceperant credentes in eum? Vis audire cur? Quoniam nondum erat Spiritus datus, quia Jesus nondum fuerat glorificatus. Post Christi namque glorificationem et ascensionem visibiliter in linguis ignis Spiritus sanctus apostolis datus est. Quod nunquam antea factum est. Unde et Salvator noster eisdem suis discipulis [Col. 0512B] dicebat: »Nisi ego abiero, Paraclitus non veniet ad vos: si autem abiero, mittam eum ad vos [(1185) 1Kb] (Joan. VII, 7).« Oportebat igitur prius glorificari Jesum, ut Spiritus sanctus daretur credentibus. Ex illa ergo turba cum audissent hos sermones ejus, dicebant: Hic est vere propheta. Alii dicebant: Hic est Christus. Et illi, et illi bene dicebant. Sed melius illi, qui dicebant eum esse Christum; et ideo melius, quia plusquam prophetam eum esse credebant. Quidam autem dicebant: Nunquid a Galilaea Christus venit? Nonne Scriptura dicit, quia ex semine David, et de Bethlehem castello, ubi erat David, venit Christus? Vides ergo quam necessarium fuit ut Christus nasceretur in Bethlehem. Puto enim istos ignorasse Salvatorem nostrum in Bethlehem natum fuisse [Col. 0512C] [(1186) 1Kb] . Dissensio igitur facta est in turba propter eum. Hoc est enim quod Dominus ait: »Nolite putare, quia veni pacem mittere in terram. Non veni pacem mittere, sed gladium (Matth. X, 34).« Quidam autem ex ipsis volebant apprehendere eum; sed nemo misit super illum manus. Volebant illi apprehendere eum, sed ille nolebat, et quia nolebat, nemo misit super illum manus. »Oblatus est, igitur, quia ipse voluit (Isa. LIII, 7).« Unde ipse quoque ait: »Nemo tollit a me animam meam, sed ego pono eam, et iterum sumo eam (Joan. X, 46).« Venerunt ergo ministri ad pontifices, et Pharisaeos, et dixerunt eis. Cur non adduxistis eum? Responderunt ministri: Nunquam sic locutus est homo, [Col. 0513A] sicut hic homo. Ac si dicerent: Utinam et vos praesentes fuissetis! Utinam et vos ejus verba audivissetis! Nunquam fortasse ulterius adversus eum aliquid ageretis. Nunquam enim sic locutus est homo, sicut hic homo, qui magis videtur esse, quam homo. Ipse enim est Deus et homo. Responderunt ergo eis Pharisaei: Nunquid et vos seducti estis? Seducti utique, sed bene. Bene enim seducuntur, qui de malo ad bonum ducuntur. At illi: Nunquid aliquis ex principibus credidit in eum, aut ex Pharisaeis? Sed turba haec, quae non novit legem, maledicti sunt. Non enim isti maledicti sunt, sed vos potius maledicti estis, qui 245 in eum credere noluistis, per quem a legis maledictione solvi debuistis [(1187) 1Kb] . Excaecantur igitur sapientes: illuminantur insipientes, [Col. 0513B] sicut ipse Dominus ait (Joan. IX, 39): »In judicium ego veni in hunc mundum, ut qui non vident, videant, et qui vident, caeci fiant.« Dicit Nicodemus ad eos, ille, qui venit ad eum nocte, qui unus erat ex ipsis: Nunquid lex nostra judicat hominem, nisi audierit ab ipso prius, et cognoverit quid faciat? Nemo enim secundum legem damnatur, nisi a seipso confessus, vel ab aliis convictus [(1188) 1Kb] . Responderunt, et dixerunt ei: Nunquid et tu Galilaeus es? Scrutare, et vide, quia propheta a Galilaea non surgit. Hoc igitur de Christo intelligunt, quem in Bethlehem, et non alibi, prophetae praedixerunt nasciturum. Et reversi sunt unusquisque in domum suam, valde dolentes, quia facere non potuerunt voluntatem suam.

XXIII. Jesus autem perrexit in montem Oliveti, et diluculo iterum venit in templum, et omnis populus venit ad eum, et sedens docebat eos.[Col. 0513C] Quod enim Jesus in montem Oliveti ire, et orare, et pernoctare solebat, sanctam Ecclesiam, olivarum arboribus consitam se diligere, semperque inhabitare significabat. De his enim olivis ille erat, qui dicebat: »Ego autem sicut oliva fructifera in domo Dei, sperabo in misericordia Dei mei in aeternum, et in saeculum saeculi (Psal. LI, 10).« Tales olivae sunt, quicunque pacem et misericordiam diligunt [(1189) 10Kb] . Sed cum iterum Jesus veniret in templum, et sedens doceret populum, ecce inimici ejus [Col. 0514A] Scribae, et Pharisaei, qui semper ei insidiantes iniquo odio eum persequebantur, [(1190) 1Kb] adducunt mulierem quamdam in adulterio deprehensam, et statuunt eam in medio, et dicunt ei: Magister, haec mulier modo deprehensa est in adulterio. In lege autem mandavit Moyses hujusmodi lapidare. Tu ergo quid dicis? Sciebant enim eum misericordem et pium esse. Unde potius eum ad misericordiam, et pietatem, quam ad legis verba attendere sperabant. Quod si fecisset, illico eum de legis transgressione accusare volebant [(1191) 1Kb] . Unde et subditur: Haec autem dicebant tentantes, ut possent accusare eum. Jesus autem inclinans se deorsum digito scribebat in terra. Cum autem perseverarent interrogantes eum, erexit se, et dixit eis: Qui sine peccato est vestrum, [Col. 0514B] primus in illam lapidem mittat. Quod enim Jesus digito scribebat in terra, tale erat, ac si diceret: Vos legis mihi testimonia affertis, vel legis verba mihi narratis, qui legem ipsam non intelligitis. Hic est ille digitus, qui eam scripsit. Hoc digito illae tabulae exaratae sunt, de quibus dicitur: »Descendit Moyses de monte ferens duas tabulas lapideas in manibus suis, scriptas utrasque digito Dei (Exod. XXXII, 15).« Ego igitur legem composui, et vos legis exemplis me irretire nitimini? Stulti estis, si meis argumentis me capere, et superare speratis. Praecipit enim lex mulierem ejusmodi lapidare, sed non sicut vos intelligitis, neque a talibus quales vos estis [(1192) 1Kb] . Ego enim sum finis legis. In me legis littera completa est. Ecce nova facio omnia. [Col. 0514C] Spiritualiter intelligantur, quae hactenus ad litteram intelligebantur. Qui igitur sine peccato est, primus in illam lapidem mittat. Quis enim sine peccato? »Si enim dixerimus quia peccatum non habemus, nos ipsos seducimus, et veritas in nobis non est (Joan. I, 8).« Potest enim aliquis sine crimine esse; sed sine peccato quis erit [(1193) 1Kb] ? Peccatum igitur in hoc loco pro crimine ponitur. Alioquin impossibilia juberet Jesus. Et Apostolus quidem tales ad episcopatum 246 eligi praecipit, qui sine crimine sint. Isti igitur sunt, qui in hujusmodi mulierem primi lapidem mittere debent. Dicendum est itaque, [Col. 0515A] quid mulier adultera, et quid lapides isti significent. Est enim mulier adultera omnis anima haeretica pravitate corrupta. Haec autem tunc lapidatur, quando ad episcoporum et sacerdotum concilium ducta, et de sua iniquitate convicta a toto concilio excommunicatur. Sed primus in illam lapidem mittit ille, qui sine peccato est; per quem episcopum intelligimus, quem Apostolus sine crimine esse praecipit. Deinde autem quicunque illi sunt, qui excommunicationem confirmant, omnes in illam lapidem mittunt. Hoc igitur significavit Moyses, quando mulierem adulteram lapidare praecepit. Hoc et Dominus exposuit, quando eum, qui sine peccato esset, primum mittere in illam lapidem jussit. Sed hoc Judaei non intelligebant, et quid contradicerent non [Col. 0515B] habebant. Sic enim suum sermonem temperavit Jesus, ut legi non contradiceret, et pietatem non amitteret [(1194) 1Kb] . Audientes autem, unus post unum exibant, incipientes a senioribus, et remansit solus [Col. 0516A] Jesus, et mulier in medio stans. Cur exibant? Quia omnes se peccatores esse sciebant. Ille autem solus remansit, quia solus erat sine peccato [(1195) 1Kb] . Adhuc mulier timebat, adhuc mulier in medio stabat Hinc misericordiam, et inde judicium exspectabat. Quid est enim in medio, nisi inter misericordiam et judicium? Bene igitur Psalmista ait: »Misericordiam et judicium cantabo tibi, Domine« (Ps. C, 1). Erigene autem se Jesus dixit ei: Mulier, ubi sunt, qui te accusabant? Nemo te condemnavit? Quae dixit: Nemo, Domine. Non ergo condemnavit eam Jesus in eo quod ait: Qui sine peccato est, primus in eam lapidem mittat. Si enim eam condemnasset, nequaquam ei dixisset: Nemo te condemnavit. Dixit autem ei Jesus: Nec ego te condemnabo. Noli timere. Esto [Col. 0516B] secura. Crede tantummodo consiliis meis. Non abjicio peccatores, poenitentes suscipio. Vade, et amplius noli peccare. Sic igitur liberata est misera, jubente misericordia.



PARS SECUNDA.
[Col. 0515]

247 XXIV. [CAP. VIII.] Iterum igitur locutus est Jesus dicens: Ego sum lux mundi. Qui sequitur me, non ambulat in tenebris, sed habebit lumen vitae.[Col. 0515C] Ego sum lux mundi. Ego sum illa lux, quae illuminat omnem hominem venientem in hunc mundum. Ego sum illa lux, quae soli splendorem, oculis visum, et menti tribuit intellectum. Per me sol splendet, oculi vident, et anima intelligit. Ego igitur sum vera lux, per quem illuminantur cuncta, et sine quo tenebrescunt omnia. Hac luce illuminantur caeci, resurgunt mortui, et ad videndum Deum mentis oculi aperiuntur. Merito itaque, hac luce abeunte, »tenebrae factae sunt in universa terra (Luc. XXIII, 44).« Qui sequitur me, non ambulat in tenebris. In quibus tenebris? Sunt enim tenebrae noctis: sunt et tenebrae ignorantiae, [Col. 0515D] et erroris [(1196) 1Kb] . Si enim de noctis tenebris intelligamus, nemo in nocte sequitur lucem. Qui vero hanc lucem non sequitur, non est Christianus. Nunquid igitur in nocte Christiani non sumus, quia in nocte ambulamus in tenebris, et nemo, qui Christum sequitur, ambulat in tenebris? Non est igitur hoc intelligendum [Col. 0516C] de tenebris noctis, sed potius de tenebris ignorantiae. Christus enim et sapientia, et veritas est. Ubi autem sapientia, et veritas, ibi error, et ignorantia esse non potest. Non ambulat igitur in tenebris ignorantiae et erroris, qui Christum sequitur. In his autem tenebris totus mundus sedebat, quando lux mundi Christus apparuit. Unde scriptum est: »Populus qui sedebat in tenebris, vidit lucem magnam (Matth. IV, 16).« Dicat igitur Salvator noster: Qui sequitur me, non ambulat in tenebris, sed habebit lumen vitae. Sequi autem, imitari est. At vero lumen vitae illud est, quod vitam parat aeternam. Per quod nimirum doctrinam fidei et cognitionem veritatis intelligimus. Dixerunt ergo Pharisaei: Tu de teipso testimonium perhibes; testimonium [Col. 0516D] tuum non est verum. Miseri Pharisaei, qui testimonium veritatis verum non esse dicunt. Veritas enim mentiri non potest. Sed fortasse hoc ideo dicebant, quia scriptum est [(1197) 1Kb] : Laudet te os alienum, et non tuum. Non enim ad laudem sui, neque pro vana gloria talia Dominus loquebatur, sed ut eos instrueret [Col. 0517A] quid credere debuissent. Unde et ipse ait: Si ego glorifico meipsum, gloria mea nihil est. Sequitur: Et si ego testimonium perhibeo de meipso, verum est testimonium meum. Unde hoc? Quia scio unde venio et quo vado. Mirabilis argumentatio. Ideo ergo verum est testimonium tuum, Domine, quia scis unde venis et quo vadis? Dic igitur nobis unde venis et quo vadis. »Exivi, inquit, a Patre, et veni in mundum; iterum relinquo mundum, et vado ad Patrem (Joan. XVI, 28).« Si enim a Patre existi, et ad Patrem vadis, Filius Dei es. Si Filius Dei es, mentiri non potes. Verum igitur est testimonium tuum, quia scis unde venis et quo vadis, id est, quia Filius Dei es [(1198) 1Kb] . Vos autem nescitis unde venio et quo vado. Cur nescitis? Quia non creditis me esse Filium [Col. 0517B] Dei. Illi enim soli hoc sciunt, qui Dei Filium me esse credunt. Scimus igitur nos, quia a Patre exivit, et ad Patrem vadit. Qualiter tamen a Patre exivit, et qualiter ad Patrem ivit, nescimus. Quomodo enim vadit, vel venit, qui ubique est? Qui enim vadit, illuc vadit, ubi non est. Aut quomodo exit a Patre, et vadit ad Patrem, qui semper est in Patre, et in quo semper est Pater? Hoc enim ipse ait: »Ego sum in Patre, et Pater in me est (Joan. X, 38).« Vos secundum carnem judicatis; ego non judico quemquam. Quid est ergo, quod alibi dicit: »Pater non judicat quemquam, sed omne judicium dedit Filio (ib. V, 22),« si Filius quoque non judicat quemquam? Judicat igitur Filius, sed non sicut Pharisaei: non secundum carnem [(1199) 1Kb] . Unde et [Col. 0517C] subditur: Et si judico ego, judicium meum verum est. Unde hoc? Quia solus non sum, sed ego, et qui misit me, Pater. Eadem argumentatione judicium suum verum esse probat, quia testimonium suum verum esse probavit. Videlicet, quia Dei Filius est. Ideo, inquit, 248 verum est judicium meum, quia solus non sum, quia homo solummodo non sum; omnis enim homo mendax. Sed Deus et homo sum, et cum Patre simul unum idemque sum, quamvis in persona alius sum. Et in lege vestra scriptum est, quia duorum hominum testimonium verum est. Hoc enim non semper fit, ut duorum hominum testimonium verum [Col. 0518A] sit. Alioquin injuste damnati sunt illi duo senes quos Daniel occidere jussit. Quid igitur? Mentitur lex, quae duorum hominum testimonium verum esse dicit? Absit! Si enim tales fuerint testes, quales leges, et canones quaerunt, duorum hominum testimonium verum est [(1200) 1Kb] . Quod si spiritualiter intelligatur, per duos homines duorum testamentorum viri catholici significantur, quorum utique testimonium verum est. Si vero duorum hominum testimonium verum est, quis contradicere audeat, quod Pater testatur et Filius? Hoc est enim, quod ait: »Ego sum, qui testimonium perhibeo de me ipso, et testimonium perhibet de me, quod misit me, Pater (Matth. XVII, 5).« Perhibet Pater de Filio testimonium, ubi ait: »Hic est Filius meus dilectus, [Col. 0518B] in quo mihi bene complacui (Matth. XI, 27).« Dicebant ergo ei: Ubi est Pater tuus? Respondit Jesus: Neque scitis me, neque Patrem meum. De Patre, inquit, me interrogatis, quasi jam mei notitiam habeatis. Prius me, quem videtis, agnoscite, et sic postea, si potestis, ad Patris notitiam pervenite. Nemo enim novit Patrem, nisi Filius, et cui voluerit Filius revelare. Si me sciretis, forsitan et Patrem meum sciretis. Quod enim forsitan dicit, non dubitando, sed increpando dicit [(1201) 3Kb] . Malus enim servus dominum suum non cognoscit, nisi eum iratum videat. Verum est igitur, quod dicitur: »Cognoscetur Dominus judicia faciens (Psalm. IX, 17). Sic enim protervo discipulo magister dicere solet: Si ea quae tibi parantur scires, tu forsitan legeres. [Col. 0518C] Haec verba locutus est Jesus in gazophylacio, docens in templo. Reponamus igitur haec verba in gazophylacio pectoris nostri. Servemus hunc thesaurum in secretario cordis nostri, quatenus cum Apostolo dicere possimus: Habemus thesaurum istum in vasis fictilibus (II Cor. IV, 7).« Ideo enim in gazophylacio haec verba dicta sunt, quia valde custodienda, servanda, et memoriae commendanda sunt. Et nemo apprehendit eum, quia nondum venerat hora ejus. Cur non venerat? Quia ipse nolebat. Non igitur ipse horam, sed hora ipsum exspectabat. Omnia enim in ejus potestate posita sunt. Erat igitur [Col. 0519A] et hora ejus in ejus potestate, ut tunc, et non antea veniret, quam ipse juberet.

XXV. Dixit ergo iterum Jesus: Ego vado, et quaeretis me, et in peccato vestro moriemini.Ego vado, inquit. Ego ad Patrem redeo. Vos autem quaeretis me, non ut in me credatis, sed ut me occidatis. Et idcirco in peccato vestro moriemini. Quo ego vado, vos non potestis venire. Cur? Quia non creditis. Quia me occidere quaeritis. Quia ad vitam praedestinati non estis. Nemo enim venit ad Patrem, nisi per me. Dicebant ergo Judaei: Nunquid interficiet seme ipsum, quia dicit, quo ego vado, vos non potestis venire? Non ipse interficiet semetipsum; sed vos, quia interficietis ipsum, interficietis etiam vosmetipsos, et idcirco non venietis ad ipsum. Et dicebat [Col. 0519B] eis: Vos de deorsum estis: ego de supernis sum. Vos, inquit, de deorsum estis, de terra estis, terram diligitis, et terram sapitis. Ego vero de supernis sum, de coelis, de Patre, qui cunctis superioribus superior est. Vos de mundo hoc estis. Ego non sum de hoc mundo. Quantum enim ad humanitatem, sicut caeteri homines, ita et Christus, de mundo est. Quantum vero ad divinitatem, non ipse est de mundo, sed mundus de ipso, quia non ipse a mundo coepit, sed mundus ab ipso. »Omnia enim per ipsum facta sunt, et sine ipso factum est nihil (Joan. I, 3).« Unde et superius dicitur: »In mundo erat, et mundus per ipsum factus est, et mundus eum non cognovit (ib. V 10) [(1202) 2Kb] .« Dixi ergo vobis, quia moriemini in peccatis vestris. 249 Nunc autem audite rationem cur in peccatis [Col. 0519C] vestris moriemini. Si enim non credideritis quia ego sum, moriemini in peccato vestro. Quid est? Ego sum? Nunquid enim eum Judaei esse non credebant, quem et videbant, et audiebant? Nunquid ipse solus est, et alia non sunt, quia dicit: Nisi credideritis, quia Ego sum? Illenim solus est, qui semper est, qui immutabilis est, qui idem ipse est, qui nunquam coepit esse, qui nunquam desinit esse, qui omnibus dat esse, qui de proprio esse non mutatur in esse, vel non esse. De quo per Moysem dicitur filiis Israel [(1203) 1Kb] : »Qui est, misit me ad vos [(1204) 1Kb] .« [Col. 0520A] Qui igitur sic cum esse non crediderit, morietur in peccato suo. Dicebant ergo ei: Tu quis es? Dixit eis Jesus: Principium, qui et loquor vobis. Ego, inquit, sum principium, qui propter vos secundum humanitatem et factus, et creatus, et appareo vobis, et loquor vobis. Quidam autem codices habent [(1205) 38Kb] , quia et loquor vobis. Et tale est, ac si diceret: Ego sum principium. Principium me esse credite; quia ut vos me credatis esse principium, homo factus sum, et loquor vobis, et loquendo viam veritatis, et salutis ostendo vobis. Multa habeo de vobis dicere, et judicare; sed, qui misit me, verax est. Modo non, inquit, vos judico, etsi judicio digni sitis. Cur? Quia non venit modo Filius hominis, »ut judicet mundum, sed ut salvetur mundus per ipsum (Joan. [Col. 0520B] III, 17).« Judicabit tamen quandoque, et vero judicio judicabit; quia veracis Patris verax Filius est. Et hoc est, quod ait: Qui me misit, verax est. Et ego, quae audivi ab eo, haec loquor in mundo. Si ergo Pater verax est, et Filius quae a Patre audivit, haec loquitur, veritatem utique loquitur. Verax igitur Pater, verax et Filius. Quod autem ait, quae audivi ab eo, uon sic accipiendum, quasi alter alteri loquatur: sed audivi, hoc est, cognovi. Ab eo autem habet Filius cognitionem, a quo et esse habet. Sicut enim dicitur Verbum, et Sapientia Dei, sic dicitur et cognitio Dei. Et non cognoverunt quia Patrem ejus dicebat Deum. Dixit ergo eis Jesus: Cum exaltaveritis Filium hominis, tunc cognoscetis quia ego sum, et a meipso facio nihil; sed sicut docuit me [Col. 0520C] Pater, haec loquor. Non omnibus qui ibi erant, sed quibusdam haec loquitur Jesus. Videbat enim aliquos ibi, qui post ejus passionem credituri erant. Multi enim ex his, qui eum crucifixerunt, postea corde compuncti, ad fidem conversi, in eum crediderunt, et eum veraciter cognoscentes, sicut Dei Filium, coluerunt, et adoraverunt. In eo vero, quod ait: Sicut docuit me Pater, et loquor, Patris doctrinam se esse ostendit. Quid est enim doctrina Patris, nisi Sapientia Patris? Dicat ergo: Et a me ipso facio nihil. Non secundum humanitatem loquor. Haec doctrina non est hominis. Haec doctrina divinitatis [Col. 0521A] est. Sicut docuit me Pater, haec loquor, id est, secundum scientiam, et doctrinam divinitatis loquor. Ipsum enim genuisse, docuisse fuit. Et qui me misit, mecum est, et non reliquit me solum, quia ego quae placita sunt ei, facio semper. Quamvis enim Filius a Patre missus est, quamvis incarnatus, et homo factus est (hoc est missio, quod incarnatio), semper tamen in Filio Pater, et semper in Patre Filius est. Hic est enim Filius ille dilectus, in quo ipse sibi complacuit. Haec illo loquente, multi crediderunt in eum. Dicebat ergo Jesus ad eos, qui crediderunt ex Judaeis: Si vos manseritis in sermone meo, vere discipuli mei eritis, et cognoscetis veritatem, et veritas liberabit vos. Si manseritis, inquit, in sermone meo, si doctrinam meam tenneritis, si ea quae [Col. 0521B] a me didicistis custodieritis, si fidem quam praedico credideritis, vere discipuli mei eritis. Nam 250 et discipulus tuus, o homo, tandiu discipulus tuus est, quandiu a tua doctrina et disciplina non recedit. Qui enim non tenet disciplinam tuam non est discipulus tuus. Recte ergo Dominus ait: Si manseritis in sermone meo, vere discipuli mei eritis. Sed quo fructu? Et cognoscetis veritatem. Et quid vobis veritas faciet? Et veritas liberabit vos [(1206) 2Kb] . Nemo igitur liberabitur, nisi ille qui veritatem cognoscit, id est, nisi ille qui in eum credit, quia est veritas et vita. Sed hanc veritatem non cognoscit, qui Christi discipulus non est. Haec enim doctrina non discitur in aliis scholis. Christi vero discipulus non est, qui non manet in sermone Christi. Hoc autem [Col. 0521C] Judaei audientes indignati sunt, et responderunt ei: Semen Abrahae sumus, et nemini servivimus unquam. Quomodo tu dicis, Liberi eritis? Nemo enim fit liber, nisi ille qui servus fuerat. Quam igitur libertatem nobis promittis, qui nunquam cujusquam servi fuimus? Respondit Jesus et dixit eis: Amen, amen dico vobis, quia omnis qui facit peccatum, servus est peccati. Talis autem servus, nisi ea, quam modo dixit, veritas eum liberaverit, non manet in domo in aeternum. In qua domo? In domo Domini, in coelesti Jerusalem. Non igitur intrabit in eam in aeternum, quoniam quicunque in eam intrat, manet in [Col. 0522A] ea in aeternum. Filius autem manet in aeternum. Si ergo Filius vos liberaverit, vere liberi eritis. Peccavit enim primus homo, et factus est servus peccati. Ejectus igitur de paradiso, ejectus de domo Domini, non mansit ibi in aeternum. Qui simul cum tota sua posteritate, nisi per Dei Filium, ab originali peccato liberari non potuit. Vere igitur liberi sunt, qui per Filium liberantur. Scio quia filii Abrahae estis; sed quaeritis me interficere, quia sermo meus non capit in vobis. Dicitis mihi: Semen Abrahae sumus. Hoc ego scio, quia filii Abrahae estis, et secundum hoc quidem liberi estis. Sed alium patrem habetis, secundum quem liberi non estis. Si enim alium patrem non haberetis, me interficere non quaereretis. Sed quaeritis me interficere, et hoc ideo, quia sermo [Col. 0522B] meus non capit in vobis: quoniam pater vester diabolus, qui habitat in vobis, repellit eum a vobis. Ego, quod vidi apud Patrem, loquor; et vos, quae vidistis apud patrem vestrum, facitis. Intus habetis patrem; intus habetis magistrum et consiliatorem. qui vos talia facere docet. Responderunt et dixerunt ei: Pater noster Abraham est. Dicit eis Jesus: Si filii Abrahae estis, opera Abrahae facite. Hoc enim non consequitur, si de filiis carnis intelligatur. De illis igitur filiis dicit, qui imitatione filii dicuntur. Unde Apostolus: »Non enim qui filii carnis sunt, hi sunt filii, sed qui filii sunt promissionis, aestimantur in semine (Rom. IX, 8).« Nunc autem queaeritis me interficere, hominem, gui veritatem vobis locutus sum, quam audivi Deo. Hoc Abraham non fecit. [Col. 0522C] Non igitur filii Abrahae estis, siquidem non facitis opera Abrahae. Vos facitis opera patris vestri, quia et ipse ab initio homicida fuit, cujus nunc persuasionibus me quaeritis interficere. Dixerunt itaque ei: Nos ex fornicatione non sumus nati. Unum patrem habemus Deum. Ac si dicant: Quid nobis toties patrem improperas? Nos ex fornicatione non sumus nati, ut nobis patrem objicere [(1207) 1Kb] debeas. Aut si forte Abraham calumniaris, quem nobis patrem esse diximus, scias quia unum patrem habemus Deum, quem contra nil dicere audes. Qui etiam de nobis loquitur dicens: »Filius meus primogenitus Israel [Col. 0523A] (Exod. IV, 22).« Dixit ergo eis Jesus: Si Deus pater vester esset, diligeretis utique me. Ego enim ex Deo processi et veni. Neque enim a me ipso veni, sed ille me misit. Si Deus, inquit, pater vester esset, diligeretis utique me, qui illius Filius sum. Ipse enim me genuit, ego ex eo processi et veni. »Ego Sapientia ex ore Altissimi prodivi (Eccli. XXIV, 5), attingens a fine usque ad finem (Sap. VIII, 1). Neque enim a me ipso veni, id est, a me ipso non sum, sed ille me misit. Quid est, ille me misit?« Ille me de se ipso ineffabiliter ante tempora genuit. Et nunc ut homo fierem, et carnem susciperem, voluit [(1208) 1Kb] . 251 Cur loquelam meam non cognoscitis? Vultis audire cur? Quia non potestis audire sermonem meum. Sic vos, inquit, pater vester diabolus excaecavit, sic [Col. 0523B] vos contra me in odium incitavit, et tanto desiderio meae mortis vos inflammavit, ut meum sermonem audire non possitis, et ea quae dico intelligere nolitis. Ideoque loquelam meam non cognoscitis, et verba veritatis non advertitis. Vos enim ex patre diabolo estis, et desideria patris vestri vultis facere; quia sicut ille, ita et vos me quaeritis interficere. Hoc est enim desiderium ejus, hoc est et desiderium vestrum. Ille homicida erat ab initio, et in veritate non stetit, quia non est veritas in eo. Erat enim homicida diabolus ab initio, quia in ipso mundi exordio primos homines tentavit, tentando occidit, et immortalitatem eis ademit [(1209) 1Kb] . In veritate autem non stetit, quia statim ut creatus est, in superbiam clevatus dixit: »In coelum ascendam, super astra [Col. 0523C] Dei exaltabo solium meum, sedebo in monte Testamenti, in lateribus Aquilonis, et similis ero Altissimo [Col. 0524A] (Isai. XIV, 13) [(1210) 1Kb] .« Nam etsi verum aliquando dicat, tamen veritas in eo non est, quia aut nesciens, aut coactus dicit [(1211) 1Kb] . Ante ipsum non erat mendacium; ab ipso et per ipsum factum est, ut sit omnis homo mendax. Qui loquitur mendacium, ex propriis loquitur, quia mendax est, et pater ejus. Hanc igitur proprietatem, hanc nefandam haereditatem filiis suis diabolus dereliquit, ut mentiantur, et patrem mentiendo sequantur. Potest autem et sic intelligi; quod diabolus ex propriis loquatur mendacium, quia mendax est ipse, et pater mendacii [(1212) 2Kb] . Ego autem, qui veritatem dico, non creditis mihi. Creditis, inquit, diabolo mentienti: mihi autem non creditis vera dicenti, salutis viam ostendenti, et in patriam vos reducenti.

XXVI. Quis ex vobis arguet me de peccato? Si veritatem dico, cur vos non creditis mihi?[Col. 0524B] Quis, inquit, ex vobis arguet me de peccato? Quid vidistis in me quod merito reprehendere debeatis? Si veritatem dico, cur vos non creditis mihi, nisi quia ex Deo non estis? Qui enim est ex Deo, verba Dei audit, et propterea vos non auditis, quia ex Deo non estis. Si enim omnia ex Deo sunt, quomodo isti ex Deo non sunt? Omnia enim ex Deo sunt, quia ab eo creata sunt. Unde et de Salvatore nostro superius dicitur: »Omnia per ipsum facta sunt, et sine ipso factum est nihil (Joan. I, 3).« Sunt igitur isti ex Deo secundum naturam, sed non sunt ex Deo secundum malitiam. Sunt ex Deo secundum creationem. sed non sunt ex Deo secundum corruptionem. Quidquid [Col. 0524C] enim ex Deo est, bonum est; et quidquid bonum non est, a Deo non est [(1213) 1Kb] . Sic igitur mali et ex [Col. 0525A] Deo sunt, et ex Deo non sunt. Responderunt igitur Judaei, et dixerunt ei: Nonne bene dicimus nos quia Samaritanus es tu, et daemonium habes? Miseri Judaei, vos ipsi verum esse probatis id quod modo Dominus ait, quia ex Deo non estis. Si enim ex Deo essetis, haec Dei Filio non diceretis. Ideo enim haec dicitis, quia ex patre diabolo estis. Respondit Jesus: Ego daemonium non habeo, sed honorifico Patrem meum, et vos inhonorastis me. Utique Dominus ad patientiae et mansuetudinis exemplum nos provocat. Accepta injuria, non irascitur, neque conviciis convicia reddit. Daemonium se non habere respondet; se tamen Samaritanum esse non negat. Si enim Samaritanum 252 se esse negasset, ipsemet suis verbis contradixisset, qui alibi seipsum [Col. 0525B] Samaritanum vocat. Recordare illius Evangelii, ubi Samaritanus sanat hominem vulneratum a latronibus, qui descendebat ab Jerusalem in Jericho (Luc. X, 33). Et quia Samaritanus interpretatur custos, merito Dominus Samaritanus vocatur, de quo scriptum est: »Custos, quid de nocte, custos, quid de nocte?« (Isai. XXI, 11.) Et Psalmista: »Nisi, Dominus, inquit, custodierit civitatem, in vanum vigilant qui custodiunt eam (Psal. CXXVI, 1) [(1214) 2Kb] .« Ego non quaero gloriam meam. Est qui quaerat, et judicet. Non enim quaerebat Dominus gloriam suam, qui de tanta sublimitate, se humiliando, factus est opprobrium hominum et abjectio plebis. Sed est Pater, qui quaerat et judicet. Quaerebat enim Pater gloriam Filii, ipsumque super omnia gloriosum judicabat, [Col. 0525C] quando dicebat: »Hic est Filius meus dilectus, in quo mihi bene complacui, ipsum audite (Matth. XVII, 5).« Haec enim gloria super omnem gloriam est. Sequitur: Amen, amen dico vobis, si quis sermonem meum servaverit, mortem non gustabit in aeternum. Cur igitur non creditis mihi? Cur sermonem meum non servatis? Amen, amen dico vobis, si quis mihi crediderit, et sermonem meum servaverit, mortem non gustabit in aeternum. Quid est mortem non gustabit? Mortis dolores, et amaritudinem non sentiet. Mortis utique non temporalis, sed aeternae. Quod enim dixit in aeternum, tale fuit ac si diceret, mortem non gustabit aeternam [(1215) 1Kb] . Dixerunt [Col. 0526A] ergo Judaei: Nunc cognovimus, quia daemonium habes. Abraham mortuus est, et prophetae, et tu dicis: Si quis sermonem meum servaverit, mortem non gustabit in aeternum? Nunquid tu major es patre nostro Abraham, qui mortuus est? Et prophetae mortui sunt. Quem teipsum facis? Ac si dicant: Talis homo nunquam fuit qualis tu es, si verum est hoc quod tu dicis; si verum est ut illi non moriantur, qui sermonem tuum servaverint: major tu es quam Abraham, et omnibus prophetis major es tu? Illi enim mortui sunt, tu vero non solum immortalis es, sed eos etiam immortales facis qui tibi credunt et obediunt. Nimium te exaltas, nimium te glorificas. Respondit Jesus: Si ego glorifico meipsum, gloria mea nihil est. Est Pater meus qui glorificat me, [Col. 0526B] quem vos dicitis, quia Deus noster est, et non cognovistis eum. Ego autem novi eum. Et si dixero quia non novi eum, ero similis vobis mendax. Sed scio eum, et sermonem ejus servo. Sed dicit aliquis: Quomodo ipse non glorificat seipsum, si Pater glorificat ipsum, cum idem sit et Pater, et ipse? Ipse enim dicit: »Ego et Pater unum sumus (Joan. X, 30).« Si enim unum sunt, quem Pater glorificat, et Filius quem glorificat, glorificat igitur et ipse Filius seipsum. Quid est ergo quod ait: Si ego glorifico meipsum, gloria mea nihil est? Quia enim Salvator noster et Deus et homo est, si secundum divinitatem glorificat seipsum, magna est gloria ejus. Magna quippe gloria est paralyticos curare, caecos illuminare, leprosos mundare, ventis imperare, super [Col. 0526C] mare siccis pedibus ambulare et mortuos resuscitare. Sed omnis ista gloria divinitatis est. Si vero secundum humanitatem glorificat seipsum, gloria ejus nihil est [(1216) 1Kb] . Glorificantur enim homines, non quia homines sunt, sed quia sapientia et fortitudine, aliisque virtutibus praediti sunt. Haec autem ubicunque sunt, non hominis, sed Dei sunt. Ideoque Apostolus ait: »Mihi autem absit gloriari, nisi in cruce Domini nostri Jesu Christi, per quem mundus mihi crucifixus est, et ego mundo (Gal. VI, 14).« Itemque: »Gloria nostra haec est. testimonium conscientiae nostrae (II Cor. I, 12).« Sequitur: Abraham pater vester exsultavit, ut videret [Col. 0527A] diem meum, et vidit, et gavisus est. Omnes enim patriarchae et prophetae Christi nativitatis diem cum magno desiderio exspectabant, per quem ad supernae beatitudinis gloriam se venturos esse sciebant. Potest tamen per hunc diem illius temporis dies intelligi, quo dum staret Abraham ad ilicem Mambre vidit tres viros, in quibus per Spiritum sanctum, Christum cognoscens, unum adoravit [(1217) 1Kb] . 253 Sed quid mirum, si priusquam Christus homo fieret, Abraham eum vidit, cum ipse quoque Nabuchodonosor in fornace ignis eum se vidisse testetur [(1218) 1Kb] ? Dixerunt ergo Judaei ad eum: Quinquaginta annos nondum habes, et Abraham vidisti? Dixit eis Jesus: Amen dico vobis, antequam Abraham fieret, ego sum. Secundum divinitatem loquitur: sed illi hoc non [Col. 0527B] intelligunt, quia non Deum, sed hominem vident, hominem utique parvae aetatis, et longe a temporibus Abrahae. Et cum verborum rationem quaerere ab eo debuissent, cujus verba non vana et otiosa esse sciebant, ut quia ipsi per se eum intelligere non poterant, ipse eis verba sua exposuisset, ad lapides currunt, et eum occidere volunt. Unde et subditur: Tulerunt igitur lapides, ut jacerent in eum. Jesus autem abscondit se, et exivit de templo. Abscondit se Jesus, et exivit de templo, non secundum hoc, quod est antequam Abraham, sed secundum hoc, quod filius est Abrahae. Facile itaque est duas naturas in Christo cognoscere: unam, secundum quam omnis creatura ei obedit; alteram, super quam turba iniquorum impia saevit.

XXVII [CAP. IX.] Et praeteriens Jesus vidit hominem caecum a nativitate.[Col. 0527C] Et interrogaverunt eum discipuli ejus: Rabbi, quis peccavit, hic aut parentes ejus, ut caecus nasceretur? Ipse Salvator noster apertissime ostendit quod ejus miracula aliquid significent, dum ea faciendo aliquid agit quod ratione carere videatur. Nisi enim aliquid significaret, quid necessarium fuit in hujus caeci illuminatione, ut lutum faceret, quo ejus oculos liniret, cui solum dicere sufficiens erat? »Ipse enim dixit, et facta sunt, ipse mandavit, et creata sunt (Psal. CXLVIII, 5)« omnia. Quaeramus igitur significationem, et videamus quid caecus iste significet. Caecus iste, et a nativitate caecus, genus humanum esse videtur. Sed cur a nativitate, [Col. 0528A] nisi quia a primo homine? Cum enim primo homini lignum vetitum comedere diabolus suaderet, dicens [(1219) 1Kb] : »Comedite, et aperientur oculi vestri,« nonne caecum eum esse monstrabat? Caecus tamen adhuc non erat, sed comedendo factus est caecus. Ab hoc igitur uno caeco omnes homines nascuntur caeci. Haec autem caecitas non corporis, sed animae est. Haec caecitas facit ut homines non cognoscant Creatorem suum [(1220) 1Kb] . Sed audiamus quid discipulis interrogantibus Dominus responderit: Neque hic peccavit, inquit, neque parentes ejus, ut propter hoc caecus nasceretur. Cur ergo caecus natus est? Ut manifestentur opera Dei in illo. Peccaverat enim et iste, et parentes ejus; sed non propter sua, vel illorum peccata caecus natus est; sed potius ut [Col. 0528B] manifestentur opera Dei in illo [(1221) 1Kb] . Sequitur: Me oportet operari opera ejus qui misit me, donec dies est. Venit nox, quando nemo potest operari. Quandiu in mundo sum, lux sum mundi. Adhuc igitur operatur Dominus, quia adhuc dies est. Operatus est enim per se, operatus est et per discipulos suos. Operatur nunc quoque. Operabitur usque ad saeculi consummationem per fideles suos. Postea vero sequetur nox, in qua nemo poterit operari. Igitur »dum tempus habemus, operemur bonum ad omnes, maxime autem ad domesticos fidei (Galat. VI, 10).« Et, ne putes hunc diem cito finiri, audi quid ipse Dominus dicat: »Ecce ego vobiscum sum omnibus diebus usque ad consummationem saeculi (Matth. XXVIII, 20).« Sed quandiu in mundo [Col. 0528C] est, lux est mundi [(1222) 1Kb] . Est igitur et modo lux mundi, quia modo est in mundo. Si enim nobiscum est, et in mundo est; quia et nos in mundo sumus. Haec cum dixisset, exspuit in terram, et linivit lutum super oculos ejus, et dixit ei: Vade, et lava in natatoria Siloe. Quid autem interpretetur Siloe, evangelista subdidit, dicens, quod interpretatur missus. Diximus jam quid caecus iste significet. Nunc autem, quomodo, et quo medicamine caeci illuminentur, videamus. Sputum enim, quod naturaliter ex capite descendit, Christi divinitas est. Cujus 254 »caput, ut ait Apostolus, Deus est (I Cor. XI).« Haec autem in terram cecidit, in Virginem venit, et factum est lutum; quia »Verbum caro factum [Col. 0529A] est, et habitavit in nobis (Joan. I, 14).« Hoc est igitur illud medicamen, id est, Incarnatio Filii Dei quo caeci illuminantur [(1223) 1Kb] . Caeci enim sunt illi oculi, qui hoc luto non tanguntur. Hoc enim luto illi tanguntur qui Deum et hominem Christum esse credunt. Non sufficit tangere terram, non sufficit tangere sputum. Sufficit autem tangere et credere lutum, quod ex utroque factum est. Sic tamen, si ille, qui lutum tetigit, et Deum et hominem Christum esse credidit, vadat ad natatoria Siloe, festinet ad baptismum, ibique lavetur et regeneretur. »Nisi enim quis renatus fuerit ex aqua et Spiritu sancto, non intrabit in regnum Dei (Joan. III, 5).« Utrumque enim necessarium est et credere et baptizari, neque alterum sine altero valet. [Col. 0529B] Non autem vacat a mysterio, quod Siloe interpretatur missus. In Jordane enim coepit baptismus, qui per apostolos regenerandis hominibus ubique gentium missus est [(1224) 2Kb] . Abiit ergo, et lavit et venit videns. Itaque vicini et qui viderant eum prius, quia mendicus erat, dicebant: Nonne hic est qui sedebat et mendicabat? Alii dicebant quia hic est. Alii autem: Nequaquam, sed similis est ei. Ille vero dicebat quia ego sum. Dicebant ergo ei: Quomodo aperti sunt tibi oculi? Respondit: Ille homo, qui dicitur Jesus, lutum fecit, et linivit oculos meos. Quid est enim lutum fecit; nisi Verbum caro factum est? Tetigit autem oculos mentis nostrae, ut eum videamus et veritatem intelligamus. Et dixit mihi: Vade ad natatoria Siloe, et lava: et abii, et lavi, et vidi. Considera [Col. 0529C] modo quanta laetitia haec verba plena sunt, quanta exsultatione redundant. Dixerunt illi: Ubi est ille? Ait: Nescio. De homine illi interrogabant: de homine ille respondit. Non est igitur inconveniens, quod ait, Nescio; quia etsi jam Christianus erat, propheta tamen non erat. Adducunt eum ad Pharisaeos, qui caecus fuerat. Erat autem Sabbatum, quando lutum feci Jesus et aperuit oculos ejus. Qui igitur illuminari volunt, sabbatizent a peccato, et a servili opere requiem habeant. Tale namque Sabbatum colit Ecclesia, ex quo Dominum cognovit, et vidit. Iterum ergo interrogabant eum Pharisaei, quomodo vidisset. Ille autem dixit eis: Lutum posuit mihi super oculos, [Col. 0530A] et lavi, et video. Dicebant ergo ex pharisaeis quidam: Non est hic homo ex Deo, qui sabbatum non custodit. Nondum enim isti illuminati erant, qui Sabbati observantiam sic intelligebant. Nondum enim tetigerant lutum, nondum enim venerant ad lavacrum. Alii dicebant: Quomodo potest homo peccator haec signa facere? Isti enim jam quodammodo propinquabant ad lucem, et videre incipiebant. Et schisma erat inter eos. Dicunt caeco iterum: Tu quid dicis de eo qui aperuit oculos tuos? Ille autem dixit: Quia propheta est. Bene quidem dixit; sed melius dicere poterat, nisi timuisset. Nam ipse quoque Dominus, prophetam se esse ostendit, dicens: »Non est propheta sine honore, nisi in patria sua (Matth. XIII, 57).« Non crediderunt ergo Judaei de [Col. 0530B] illo quia caecus fuisset et vidisset, donec vocaverunt parentes ejus qui viderat et interrogaverunt eos, dicentes: Hic est filius vester quem vos dicitis quia caecus natus est? Quomodo ergo nunc videt? Responderunt parentes ejus, et dixerunt: Scimus quia hic est filius noster et quia caecus natus est. Quomodo autem nunc videat, nescimus. Et quis ejus aperuit oculos, nos nescimus. Ipsum interrogate: aetatem habet, ipse de se loquatur. Haec autem cur illi dixerint, evangelista exponens ait: Haec dicebant parentes ejus, quia timebant Judaeos. Jam enim conspiraverant Judaei, ut si quis eum confiteretur Christum, extra Synagogam fieret. Propterea parentes ejus dixerunt: Aetutem habet, ipsum interrogate. Vocaverunt ergo rursum hominem qui [Col. 0530C] caecus fuerat, dixerunt ei: Da gloriam Deo. Quid est, da gloriam Deo? Nega hunc esse Christum [(1225) 1Kb] ; nega te esse Christianum. 255 Hoc autem non est dare, sed auferre gloriam Deo. Nos scimus quia hic homo peccator est. Dixit ergo ille: Si peccator est, nescio: unum scio, quia caecus cum essem, modo video. Ego, inquit, ejus peccata ignoro; ego eum de peccatis non accuso. Unum scio, illud dico et praedico: caecus eram, et eo jubente modo video. Dixerunt ergo illi: Quid fecit tibi? Quomodo aperuit tibi oculos? At ille indignatus, quia toties eum eadem verba dicere cogebant, ait: Dixi vobis jam, et audistis. Quid iterum [Col. 0531A] vultis audire? Quid toties eadem repetere juvat? Nunquid et vos vultis discipuli ejus fieri? Si scirem vos quoque ejus discipulos fieri velle, sicut et ego sum, iterum, atque iterum et adhuc multoties eadem dicere non recusarem. Maledixerunt ergo illi, et dixerunt: Tu discipulus illius sis: nos autem Moysi discipuli sumus. Beati illi super quos talis maledictio cadit. Utinam et super nos ista maledictio veniat [(1226) 1Kb] . Sequitur: Nos scimus quia Moysi locutus est Deus: hunc autem nescimus unde sit. Respondit ille homo, et dixit eis: In hoc enim mirabile est, quia vos nescitis unde sit, et aperuit meos oculos. Ubi est ergo sapientia vestra? Ubi est doctrina quam praedicatis? Cur legem legitis, si non intelligitis? Dicitis peccatorem hunc esse. Inauditum [Col. 0531B] et inusitatum est ut peccatores talia operentur. Scimus enim quia peccatores Deus non audit: sed si quis Dei cultor est, et voluntatem ejus facit, hunc exaudit. Non est mirandum si rudis adhuc, noviterque illuminatus contra Ecclesiae doctrinam [(1227) 2Kb] aliquid ignoranter loquatur. Neque enim verum est ut peccatores Deus non audiat. A saeculo non est auditum quia aperuit quis oculos caeci nati. Nisi esset hic a Deo, non poterat facere quidquam. Responderunt, et dixerunt ei: In peccatis natus es totus, et tu doces nos? Quia enim caecus natus fuerat, plus caeteris eum peccatorem esse putabant. Quod ipsos quoque Christi discipulos sensisse intelligi potest, qui Dominum interrogantes dicebant: Quis peccavit hic, aut parentes ejus, ut caecus nasceretur? [Col. 0531C] Et ejecerunt eum foras. Multum ei profuit quod foras ejecerunt eum; quia foras ejectus, Jesum videre et cognoscere meruit. Non enim possunt Judaei videre Jesum, nisi prius a Synagoga exeant. Audivit Jesus quia ejecerunt eum foras, et cum invenisset eum, dixit ei: Tu credis in Filium Dei? Respondit ille, et dixit: Quis est, Domine, ut credam in eum? Non de essentia dubitat: sed de persona interrogat. Nondum enim personaliter eum cognoscebat, quem tamen Dei Filium esse credibat. Dixit ei Jesus: Et vidisti eum, et loquitur tecum: ipse est. At ille ait: Credo, Domine; et procidens adoravit [Col. 0532A] eum. Dixit ei Jesus: In judicium in hunc mundum ego veni, ut qui non vident videant, et qui vident caeci fiant. His enim verbis, quid haec illius caeci illuminatio significaret ostendit. In judicium, inquit, ego veni in hunc mundum. In quod judicium? Justificationis, et damnationis. Justificantur insipientes: damnantur sapientes. Isti illuminantur: illi excaecantur. Isti lucem sequuntur, et illi in tenebras demerguntur [(1228) 1Kb] . Et audierunt quidam ex Pharisaeis, qui cum ipso erant, et dixerunt ei: Nunquid et nos caeci sumus? Si illi, inquiunt, qui vident caeci fiunt, nunquid et nos, quia videmus, caecos esse dicis? Dixit eis Jesus: Si caeci essetis, non haberetis peccatum. Nunc autem dicitis: quia videmus. Peccatum vestrum manet. Ideo, inquit, manet peccatum [Col. 0532B] vestrum, quia dum vos videre putatis, non quaeritis ut videatis. Si enim apud vos caeci essetis, id est, si vos caecos esse intelligeretis, peccatum non haberetis, quia lucem quaereretis.

XXVIII.[CAP. X.] Amen, amen dico vobis, qui non intrat per ostium in ovile ovium, sed ascendit aliunde, ille fur est et latro. Quid sit autem hoc ostium, ipse 256 in sequentibus exponit, dicens: Ego sum ostium: per me si quis introierit, salvabitur. Ipse igitur ostium, qui ostiarius, ipse et pastor est ovium. Ipse est »via, veritas et vita (Joan. XIV, 6).« Per eum intramus, quia via et ostium est. Ipse nos introducit, quia veritas est. Ipse nos pascit, quia vita est. Si igitur intrare per ostium, hoc est intrare per Christum, Christus autem justitia et veritas [Col. 0532C] est; qui per justitiam et veritatem non intrat, per Christum non intrat. Non intrat ergo per ostium, qui non intrat per justitiam et veritatem. At vero per justitiam et veritatem non intrat, qui secundum canones et decreta pontificum non eligitur et ordinatur. Omnes igitur Simoniaci [(1229) 1Kb] et invasores, non pastores sunt, sed fures et latrones. Cur? Quia non intrant per ostium, quia non intrant per Christum, quia non intrant per justitiam et veritatem, quia non intrant per Verbum Dei et secundum canonum instituta. Quid igitur in Ecclesia faciunt? Dicat ipse Dominus: Fur, inquit, non venit, nisi ut [Col. 0533A] furetur, et mactet et perdat. Quidquid igitur in Ecclesia faciunt, vanum et inutile est [(1230) 4Kb] . Sed quid de illis dicemus, qui per ostium quidem intrant, sed postea per haereses, per lites, et contentiones, et schismata de Ecclesia exeunt? Isti enim et quando in Ecclesia sunt, et quando extra Ecclesiam sunt, quamvis ad periculum suum, Ecclesiae tamen sacramenta dare possunt. Illi vero, quia non habent, dare non possunt. Quid enim habent, nisi maledictionem, quam Simon Magus a Simone Petro recepit? Et illi quidem, si ad Ecclesiam redeunt, aut omnino a suis officiis suspenduntur, aut si in eis permanent, nihil reiteratur in eis. Nulli enim sacramento injuria facienda est. Quidam tamen sanctorum dicunt eos qui ab haereticis baptizantur a [Col. 0533B] catholicis debere confirmari, quia haeretici dare non possunt Spiritum sanctum [(1231) 2Kb] . Qui autem intrat per ostium pastor est ovium. Dictum est enim quid sit ostium, et quid sit intrare per ostium. Huic ostiarius aperit, et oves vocem ejus audiunt. Christus enim et ostium est et ostiarius. Ostium bonis. Ostiarius et malis et bonis. Non enim intrant per hoc ostium, nisi boni. Sed quia hic ostiarius et repellit malos et suscipit bonos, ostiarius est et malis et bonis. Sed audiant subjecti quid dicitur: Et oves vocem ejus audiunt. Qui igitur non audiunt vocem pastoris per ostium intrantis, non sunt oves. Et iste quidem pastor, qui per ostium intrat, proprias oves vocat nominatim 257, et educit eas. His autem verbis apertissime ostendit quia compassionem et humanitatem [Col. 0533C] unusquisque episcopus in suis subditis habere debeat. [Col. 0534A] Et cum proprias oves emiserit, ante eas vadit, et oves illum sequuntur, quia sciunt vocem ejus. Proprias enim oves pastor emittit, quando ad vitae pascua per viam mandatorum Dei festinare docet. Vadit autem ante eas, si id quod praedicat operatur. Et oves illum sequuntur, secundum hoc quod Apostolus ait: »Imitatores mei estote, sicut et ego Christi (II Cor. IV, 16).« Sequuntur autem, quia sciunt vocem ejus, quia cognoscunt verba ejus, quia sciunt veros et catholicos esse sermones ejus. Alienum autem non sequuntur, sed fagiunt ab eo, quia non noverunt vocem alienorum. Alienus est enim omnis haereticus, et quicunque in Ecclesia non est. Non sunt igitur de ovibus Ecclesiae qui hos tales sequuntur, et in eorum voce et doctrina delectantur. Unde Apostolus [Col. 0534B] ait: »Doctrinis variis et peregrinis nolite abduci (Hebr. XIII, 9).« Hoc proverbium dixit eis Jesus. Illi autem non cognoverunt quid loqueretur eis.

XXIX. Dixit ergo eis iterum Jesus: Amen amen dico vobis, quia ego sum ostium ovium.Hoc autem superius expositum est. Omnes, quotquot venerunt, fures sunt et latrones, sed non audierunt eos oves. Nota quod ait, venerunt. Non enim dixit, qui missi sunt. De se autem superius ait: »Ego non veni a meipso, sed Pater meus misit me (Joan. VIII, 42).« Isaias quoque propheta (Isai. VI, 8), cum Dominus diceret: »Quem mittam, et quis ibit?« respondit: »Ecce ego, mitte me.« Qui igitur venerunt a seipsis, et a Deo missi non sunt, fures fuerunt et latrones. Hinc est enim quod Dominus [Col. 0534C] ait: »Ego veni in nomine Patris mei, et non accepistis [Col. 0535A] me. Alius veniet in nomine suo, et illum accipietis (Joan. V, 43).« Ille enim non mittitur qui suo nomine venit [(1232) 1Kb] . Et tales quidem non audiunt oves. Si enim audiunt, jam non sunt oves. Ego sum ostium. Per me si quis introierit, salvabitur, et ingredietur, et egredietur et pascua inveniet. Salvabitur, inquit, qui per me introierit. Sic tamen, si per me et ingredietur et egredietur. Qui enim legaliter ordinatur, per ipsum Ecclesiam ingreditur. Et si in bono perseverat, per ipsum quoque de hac vita egreditur. Et iste quidem pascua inveniet sive ingrediens, sive egrediens. Ingrediens quidem, temporalia: egrediens, vitam aeternam. Unde Psalmista: »Dominus regit me, et nihil mihi deerit: in loco pascuae ibi me collocavit (Psal. XXII, 1).« Multi [Col. 0535B] enim per ipsum ingrediuntur qui non per ipsum egrediuntur, quia in peccato et non in Domino moriuntur [(1233) 1Kb] . Sequitur: Fur non venit, nisi ut furetur, et mactet et perdat. Ego veni ut vitam habeant et abundantius habeant. Quomodo abundantius habeant, nisi, praeter hanc vitam temporalem, quam cum aliis communiter habent, vitam quoque aeternam aliis omnibus amplius habeant?

XXX. Ego sum pastor bonus. Bonus pastor animam suam dat pro ovibus suis [(1234) 1Kb] .Ego, inquit, sum pastor bonus. Audite hoc, pastores, et a me uno pastore boni pastores esse discite. Bonus enim pastor est, qui animam suam dat pro ovibus suis. Haec est definitio boni pastoris. Hoc ergo fecit. Hoc et vos facite, si necesse fuerit. »Majorem enim [Col. 0535C] dilectionem nemo habet, quam ut animam suam ponat quis pro amicis suis (Joan. XV, 13).« Mercenarius autem, et qui non est pastor, cujus non sunt oves propriae, videt lupum venientem, et dimittit oves, et fugit. Mercenarius autem est ille episcopus qui, in pascendis et regendis ovibus, sola temporalia et transitoria quaerit. Qui non amore coelestis patriae, sed pro lucro, et mercede rerum temporalium oves Dominicas pascit. Et iste quidem apud Deum pastor non est, etsi ab hominibus pastor dicatur. Hic autem non habet oves proprias, sed mercede conductas. Si enim ejus propriae essent, diligeret ut proprias, [Col. 0536A] et se pro eis periculis objicere non dubitaret. Sed videt lupum venientem, videt diabolum, ejusque satellites imminentes: satellites namque diaboli haeretici et schismatici sunt, omnesque deceptores [(1235) 1Kb] , et dimittit oves et fugit. Dimittit utique, non auxiliando, veritatem non praedicando, constantiam et patientiam non admonendo, et haeresi non resistendo. Unde per Ezechielem a Domino dicitur: »Non ascendistis ex adverso, neque opposuistis murum pro domo Israel, ut staretis in praelio in die Domini (Ezech. I, 15).« Omnia enim haec verba, murus quidam sunt, quo ab haereticis oves Ecclesiae defenduntur. His 258 lupus pellitur, his vincitur et fugatur. Mercenarius autem fugit, quia mercenarius est, et non pertinet ad eum de ovibus. Non enim fugeret, [Col. 0536B] si mercenarius non esset. Non fugeret, si pro amore, et charitate, et non pro mercede serviret. »Perfecta enim charitas foras mittit timorem (Joan. IV, 18).« Et ideo quidem fugit, quia non pertinet ad eum de ovibus. Ego sum pastor bonus, et cognosco oves meas, et cognoscunt me meae. Novit enim Dominus qui sunt ejus [(1236) 1Kb] . Cognoscere autem Dei, diligere est [(1237) 1Kb] . Unde et quibusdam in judicio dicturus est: »Amen dico vobis, nescio vos (Matth. XXV, 12),« id est, non diligo vos. Alioquin, qui omnia scit, quomodo ignorare aliquid potest? Quod igitur ait: et cognosco oves meas, et cognoscunt me meae, tale est ac si diceret: Et diligo meas, et diligor a meis. Sed quomodo cognosco? Vis audire quomodo? Sicut novit me Pater, et ego agnosco Patrem. Sic, inquit, cognosco, id est [Col. 0536C] diligo meas, et diligor a meis, sicut diligor a Patre, et diligo Patrem. Unde et in sequentibus ait: »Sicut dilexit me Pater, et ego diligo vos (Joan. XV, 9).« Itemque: »Non pro his rogo tantum, sed et pro his qui credituri sunt per verbum eorum in me, ut omnes unum sint, sicut et tu, Pater, in me, et ego in te, ut ipsi in nobis unum sint (Joan. XVII, 20, 21).« Et animam meam pono pro ovibus meis. Inde, inquit, probatur quod diligo eas, quia animam meam pono pro ovibus meis. Nisi enim eas dilexisset, animam pro eis non posuisset [(1238) 1Kb] . Et alias oves habeo, quae non sunt ex hoc ovili. Et illas oportet me adducere, [Col. 0537A] et vocem meam audient, et fiet unum ovile, et unus pastor. Hoc est enim, quod Apostolus ait: »Ipse est pax nostra, qui fecit utraque unum (Ephes. II, 14).« Junxit enim duos parietes, unum ex circumcisione, et alterum ex praeputio venientem. Judaeis enim loquebatur Dominus, quibus se gentiles jungere promittebat, ut ex duodus populis [(1239) 1Kb] una domus aedificaretur et una Ecclesia construeretur. Facta est igitur pax inter Judaeos, et Gentiles. Unum est ovile, unus est pastor, unam legem tenent, unum Deum adorant, et unius pastoris vocem sequuntur. Propterea me Pater diligit, quia ego pono animam meam, ut iterum sumam eam. Quid est hoc? Nunquid enim, priusqam animam suscepisset, vel posuisset Jesus, eum Pater non diligebat? Diligebat [Col. 0537B] utique. Sed haec ad hominem referenda sunt, qui inde merito a Deo diligitur, quia »factus est ei obediens usque ad mortem (Philipp. II, 8).« Potest autem et aliter intelligi, ut sic dicatur. Quanta erga me sit Patris dilectio, in eo maxime intelligi potest, quod ego ipse, sicut volo, pono animam, et iterum sumo eam. Haec enim potestas nulli alii data est. Nemo tollit eam a me, sed ego pono eam a meipso. Potestatem habeo ponendi animam meam, et potestatem habeo iterum sumendi eam. Hoc mandatum accepi a Patre meo. Habebat enim in potestate Jesus et vivere quantum volebat, et mori, quando volebat. Tantum vixit, quantum voluit: mortuus est, quando voluit. Saepe Judaei voluerunt apprehendere eum, et non potuerunt. Et hoc ideo, quia nolebat. Tantum [Col. 0537C] igitur in eum potuerunt Judaei, quantum ipse eis concessit [(1240) 1Kb] . Quod autem ait: Hoc mandatum accepi a Patre meo, Patrem honorando dicit. Hoc enim donum et mandatum, secundum humanitatem Domino datum, totius Trinitatis est. Dissentio iterum facta est inter Judaeos propter sermones hos. Dicebant autem multi ex ipsis: Daemonium habet, et insanit. Quid eum auditis? Et isti quidem non erant de ovibus ejus. Alii dicebant: Haec verba non sunt daemonium habentis. Nunquid daemonium potest caecorum oculos aperire? Isti autem jam ad ovile propinquabant, et ejus oves fieri incipiebant.

XXXI. Facta sunt encoenia in Jerosolymis, et hiems erat. Et ambulabat Jesus in templo in porticu Salomonis [(1241) 7Kb] .[Col. 0538A] Encaenia dicebant Judaei illam festivitatem quam celebrabant pro templi aedificatione, sive innovatione. In hac autem festivitate ambulabat Jesus in templo, in porticu Salomonis, ostendens se illam sapientiam esse, quae laudatur in libris Sapientiae Salomonis. Sed quia hiems erat, et quia invidiae gelu Judaei congelati erant, et charitatis ignem non habebant, regem, et dominum suum occidere cupiebant [(1242) 1Kb] . Proxima enim sunt frigus et mors. Circumdederunt 259 ergo eum Judaei, non ut in eum crederent, sed ut eum perderent. Et dicebant ei: Quousque animam nostram tollis? Si tu es Christus, dic nobis palam. Quem nos regem dicimus, Judaei Christum appellant. Dolo igitur loquebantur, ut si se Christum esse Dominus responderet, quasi qui [Col. 0538B] Caesari contradixisset, mox Romanorum ministris occidendum traderent. Hinc est enim, quod Pilato dicunt: »Si hunc dimittis, non es amicus Caesaris. Omnis enim qui se regem facit contradicit Caesari [(1243) 1Kb] (Joan. XIX, 12).« Respondit eis Jesus: Loquor vobis, et non creditis. Opera quae ego facio in nomine Patris mei, haec testimonium perhibent de me. Cur me, inquit, interrogatis? Loquor vobis, et non creditis. Sed quia verbis non creditis, vel operibus credite. Opera non mentiuntur. Sed vos non creditis verbis meis, neque operibus meis, quia non estis ex ovibus meis. Manifestum est igitur quod ex ovibus Christi non sunt quicunque verbis evangelicis credere nolunt. Oves meae vocem meam audiunt, et ego cognosco eas, et sequuntur me, et ego vitam aeternam [Col. 0538C] do eis, et non rapiet eas quisquam de manu mea. Et de his quidem satis jam superius diximus. Probat autem quod non rapit eas quisquam de manu sua, dum dicit: Pater meus quod dedit mihi, majus omnibus est, et nemo potest rapere de manu Patris mei. Sed ne aliquis diceret, quia non inde consequitur, ut de ejus manu rapi non possint, addidit, dicens: Ego et Pater unum sumus. Si enim ipse et Pater unum sunt, cum nemo eas rapere possit de manu Patris, nemo potest rapere eas de manu Filii. Sed unde vel ille, Pater; vel iste, Filius esse probatur? Ex eo utique, quod ait: Pater meus quod dedit mihi, majus omnibus est. Ipsum enim dedisse, genuisse fuit [(1244) 1Kb] . Non enim prius fuit ille, qui dedit, [Col. 0539A] quam ille cui dedit; quia non prius fuit ille qui genuit, quam ille quem genuit. Neque enim aliquando Pater sine Filio fuit; quia sine Verbo, sine virtute et sapientia, sine vita et veritate nunquam esse potuit. Hoc enim totum est Filius Dei. Ipse enim est »veritas et vita (Joan. XIV, 6).« Ipse est Verbum, virtus et sapientia Patris. Sapientia utique, quam ipse genuit, non quae sapientem eum fecerit. Est igitur Pater sapiens, quia Sapientiam genuit. Est et verax, quia Veritatem genuit. Sed quia nunquam fuit non sapiens, et non verax, nunquam fuit ante Sapientiam, et Veritatem. Nunquam enim sapiens sine sapientia essse potest. Sustulerunt ergo lapides ut lapidarent eum. Respondit eis Jesus: Multa bona opera ostendi vobis ex Patre meo: propter [Col. 0539B] quod eorum opus me lapidatis? An quia ad veritatis viam vos revoco? an quia vos ab aeternae mortis periculis eruo? an ideo fortasse, quia infirmos vestros sanavi, caecos illuminavi, leprosos mundavi, paralyticos curavi et mortuos suscitavi? Haec enim opera non lapidatione, sed honore digna sunt. Responderunt ei Judaei: De bono opere non lapidamus te, sed de blasphemia; et quia tu, homo cum sis, facis teipsum Deum. Stulti Judaei interrogant eum quis sit, et palam eum respondere rogant, et quia veritatem eis respondet, eum occidere volunt. Respondit eis Jesus: Nonne scriptum est in lege vestra quia ego dixi: Dii estis? Legem, hoc in loco Psalmos vocat [(1245) 1Kb] , quia et ipsi judicant, dum et nocentes damnant, et bonos justificant. Si illos dixit deos, ad [Col. 0539C] quos sermo Dei factus est, et non potest solvi Scriptura; quem Pater sanctificavit et misit in mundum, vos dicitis: Quia blasphemas; quia dixi: Filius Dei sum? Si, inquit, adoptivi filii dii dicuntur, cur naturalis Filius, Deus non dicatur? Si illi dicuntur dii, ad quos sermo Dei factus est, et ideo quidem dicuntur, quia sermonem Dei custodiunt, cur non magis ipse sermo Dei dicatur Deus? Non enim potest solvi Scriptura, quia »non praeteribit ex ea unum iota, neque unus apex (Matth V, 18),« donec tota compleatur. Quod autem ait, quem Pater sanctificavit, tale est ac si diceret: Quem Pater sanctum genuit. Idem enim fuit et sanctificasse et genuisse [(1246) 1Kb] . Si non facio 260 opera Patris mei, nolite credere mihi. Mirabilia sunt opera Patris. Mirabilia sunt opera et Filii. [Col. 0539D] Facit ille quod vult. Facit et iste quidquid vult [Col. 0540A] Sequitur: Si facio, et si mihi non vultis credere, operibus credite, ut cognoscatis et credatis quia in me est Pater, et ego in Patre. Quia enim unum sunt Pater et Filius, et Filius est in Patre, et Pater in Filio [(1247) 1Kb] . Quaerebant ergo eum apprehendere, et exivit de manibus eorum. Quaeramus igitur et nos, sed non sicut illi. Quaeramus fide et pietate, et non effugiet de manibus nostris. His enim manibus apprehenditur et tenetur Jesus. Et abiit iterum trans Jordanem, in eum locum ubi fuerat Joannes baptizans primum, et mansit illic. Et multi venerunt ad eum, et dicebant: Quia Joannes quidem signum fecit nullum. Omnia autem, quaecunque dixit Joannes de hoc, vera erant. Et multi crediderunt in eum. Fortasse ad hoc iverat Dominus illuc, ut isti ad eum [Col. 0540B] venirent, eum viderent et in eum crederent.

XXXII. [CAP. XI.] Erat quidam languens Lazarus a Bethania, de castello Mariae, et Marthae sororis ejus. Maria autem erat quae unxit Dominum unguento, et extersit pedes ejus capillis suis. Cujus frater Lazarus infirmabatur [(1248) 1Kb] . In magnis laudibus Mariae scripsit haec evangelista, quae Dominum ungere ejusque pedes tangere meruit. Beatae illae animae quae ad similitudinem hujus Mariae cum aromatibus, cum unguento et bono odore ad Dominum accedunt. Haec est illa quae in Canticis canticorum loquitur, dicens: »Cum esset rex in accubitu suo, nardus mea dedit odorem suum (Cant. V, 11).« Tres mortuos Dominum suscitasse legimus: filiam scilicet principis Synagogae in domo: filiam [Col. 0540C] mulieris viduae extra portam civitatis; et hunc Lazarum in sepulcro quatriduanum. Per hos enim tres mortuos tria mortis genera significantur [(1249) 1Kb] . Moritur enim homo prava et illicita cogitando: moritur male operando: moritur in peccatis perseverando. Cogitas aliquid agere quod non licet? mortua est anima tua, sed in domo adhuc, et in occulto jacet, quia latet peccatum, et nondum divulgatum est. Si vero cogitationem ad effectum perducas, non solum mortua est, sed jam est extra civitatis portam elata, et per peccatum ab Ecclesia separata, sepulcro et perditioni proxima est. At vero ille qui peccatum aliquod magnum commisit et multo tempore in eo perseverat, non solum mortuus est et sepultus, verum etiam jam fetet, quia ejus turpissimam famam [Col. 0540D] omnes circumquaque audire abhorrent. Omnes [Col. 0541A] tamen hos suscitat Jesus, si a peccato cessent, et et corde poeniteant, et pro eis parentes, et sorores et mater vidua deprecetur. Unde scriptum est: »Confitemini alterutrum peccata vestra, et orate pro invicem ut salvemini. Multum enim valet deprecatio justi assidua (Jac. V, 16) [(1250) 1Kb] .« Sed quid per quatuor dies, quibus Lazarus in sepulcro mortuus jacuit, nisi quatuor aetates intelliguntur? Quatuor enim aetatibus, quasi quatuor diebus fetens in peccati sepulcro mortuus jacet ille qui in pueritia et adolescentia, in juventute et senectute in malo quod coeperat perseverat [(1251) 1Kb] . Infantia enim, quia ignorantiae plena est, his diebus non annumeratur. Considera igitur quanta sit benignitas Salvatoris nostri, qui post tantam perseverantiam in [Col. 0541B] malo, putridum et fetentem resuscitare non dedignatur. Miserunt ergo sorores ejus ad eum dicentes: Domine, ecce quem amas infirmatur. Audis igitur quia Dominus amat peccatores utique jam poenitentes. Tales enim peccatores signifi at Lazarus. De qualibus ipse [(1252) 1Kb] Dominus ait: »Gaudeo super uno peccatore poenitentiam agente, quam supra nonaginta novem justis, qui non indigent poenitentia.« Audiens autem Jesus dixit eis: Infirmitas haec non est ad mortem, sed pro gloria Dei, ut glorificetur Filius Dei per eam. Non ideo, inquit, moritur Lazarus, ut in morte maneat, sed ut pro gloria Dei a mortuis resurgat. Diligebat Jesus Martham et sororem ejus Mariam et Lazarum. Diligit enim Dominus et activam vitam et contemplativam, [Col. 0541C] et peccatores ad poenitentiam conversos [(1253) 1Kb] . De his autem alias disputabitur. Ut ergo audivit, quia infirmabatur, tunc quidem mansit in eodem loco duobus diebus. Deinde post haec dicit 261 discipulis suis: Eamus in Judaeam iterum. Dicunt ei discipuli: Rabbi, nunc quaerebant te Judaei lapidare, et iterum vadis illuc? Respondit Jesus: Nonne duodecim horae sunt diei? Si quis ambulaverit in die, non offendit, quia lucem hujus mundi videt. Si autem ambulaverit in nocte, offendit, quia lux non est in eo. Quid est, inquit quod dicitis? Me sequimini, post me venite. »Ego sum lux mundi (Joan. VIII, 12).« Ego sum dies. Vos horae. Nonne duodecim horae sunt diei? Ideo ego vos duodecim elegi, quia sunt duodecim horae diei. Quia igitur horae estis, [Col. 0541D] diem sequimini [(1254) 1Kb] . Hoc enim horarum proprium est. Si quis autem hunc diem sequatur, si quis in eo ambulaverit, si quis mihi crediderit, non offendet. Cur? Quia lucem hujus mundi videt. Ego sum lux mundi. Si vero in nocte [Col. 0542A] ambulaverit, si errorem et tenebrarum principem secutus fuerit (hoc est enim in nocte ambulare), offendet et cadet. Cur? Quia lux non est in eo, quia erroris tenebrae excaecaverunt oculos ejus. Haec ait, et post haec dicit eis: Lazarus amicus noster dormit, sed vado, ut a somno excitem eum. Dixerunt ergo discipuli ejus: Domine, si dormit, salvus erit. Assolet infirmis somnus signum esse salutis. Dixerat autem, ait evangelista, Jesus de morte ejus. Illi autem putaverunt quia de somni dormitione diceret. Et tale erat ac si diceret: Dormit Lazarus, sed mihi: aliis autem mortuus est. Facilius ego de morte eum resuscitare possum, quam aliquis homo eum de somno excitare valeat. Vado igitur, ut a somno excitem eum. Tunc ergo dixit eis Jesus manifeste: Lazarus [Col. 0542B] mortuus est, et gaudeo propter vos, ut credatis, quoniam non eram ibi. Sed eamus ad eum. Gaudeo, inquit, quoniam non eram ibi. Si enim Jesus ibi esset, ille mortuus non esset. Ubi enim est vita, mors esse non potest. »Ego, inquit Dominus, sum resurrectio et vita (Joan. XI, 25).« Gaudeo igitur, sed propter vos. Cur propter vos? Ut credatis, ut illius resurrectione fides vestra roboretur, cujus mortem ego absens vobis annuntio: Dixit ergo Thomas, qui dicitur Didymus, ad condiscipulos: Eamus et nos, et moriamur cum eo. Hoc enim dicit Thomas, quia tanto odio adversus Jesum et discipulos ejus Judaeos inflammatos esse sciebat, ut nihil nisi mortem, et poenam ab eis exspectaret. Venit itaque Jesus, et invenit eum quatuor dies jam [Col. 0542C] in monumento habentem. Quid autem quatuor dies significent, jam superius diximus: Erat autem Bethania juxta Hierosolymam quasi stadiis duodecim. Non erat igitur valde difficile ad Martham et Mariam consolandam inde Judaeos Bethaniam advenisse. De quibus subditur: Multi autem venerant, ad Martham et Mariam, ut consolarentur eas de fratre suo. Martha ergo, ut audivit quia Jesus venit, occurrit illi. Maria autem domi sedebat. Cur autem ubique Martha sollicita sit, et Maria quieta; illi sciunt qui per eas activam et contemplativam vitam glorificari intelligunt. Dixit ergo Martha ad Jesum: Domine, si fuisses hic, frater meus non fuisset mortuus. Quomodo enim mori posset, si vita illi [Col. 0542D] adfuisset? De se enim Dominus ait: »Ego sum via, veritas et vita (Joan. XIV, 6).« Sed et nunc scio quia quaecunque poposceris a Deo, dabit tibi Deus. Dicit illi Jesus: Resurget frater tuus. At illa: Scio, inquit, quia resurget in resurrectione in novissimo die. De illa resurrectione certa sum. Hanc te facere [Col. 0543A] posse non dubito; sed utrum facias, certa non sum. Dicit ei Jesus: Ego sum resurrectio et vita. Per me resurgunt et vivunt quicunque vivunt et resurgunt. Qui credit in me, etiam si mortuus fuerit, vivet. Qui igitur non credit, non vivet. Vivet autem, sed in poenis. Talis autem vita mors est potius dicenda, quam vita. Vera enim vita mortis amaritudinem non habet. Qui igitur credit in Christum, quamvis temporaliter moriatur, vivet tamen in aeternum. Similiter autem ille qui vivit et credit in eum; credere enim vivere est, quia vita animae fides est [(1255) 1Kb] , quanquam moriatur. Credis hoc? Ait illi: Utique, Domine. Ego credidi, quia tu es Christus Filius Dei, qui in hunc mundum venisti. Et cum haec dixisset, abiit, et vocavit Mariam sororem suam, silentio [Col. 0543B] dicens: Magister adest, et vocat te. Illa, ut audivit, surrexit cito, et venit ad eum. Nondum enim venerat Jesus in castellum, sed erat adhuc in illo loco, ubi occurrerat ei Martha. Judaei igitur, qui erant cum ea in domo et consolabantur eam, cum vidissent Mariam, quia cito surrexit et exiit, secuti sunt eam dicentes quia vadit ad monumentum, ut ploret ibi. Maria ergo cum venisset, ubi erat Jesus, videns eum, cecidit ad pedes ejus, et dixit ei: Domine, si fuisses hic, non esset mortuus frater meus. Ambae sorores idem dicunt, idem intelligunt, et veram vitam Christum esse credunt, quo praesente et volente 262, nemo moriatur. Jesus ergo videns eam plorantem, et Judaeos qui venerant cum ea plorantes, infremuit spiritu et turbavit seipsum. Non igitur aliunde turbatus [Col. 0543C] est, sed ipse turbavit seipsum, et magnum aliquid significavit nobis per hoc ipsum [(1256) 1Kb] . Iste enim fremitus et haec turbatio nos docet quid nos quoque in tali re agere debeamus, quando vel pro nobis ipsis, vel pro aliis in peccatis turpiter degentibus et fetentibus Deum oramus. »Nos enim, ait Apostolus, quid oremus, nescimus; sed Spiritus sanctus orat pro nobis, gemitibus inenarrabilibus (Rom. VIII, 26).« Unde et Psalmista: »Sacrificium Deo spiritus contribulatus; cor contritum et humiliatum Deus non spernit (Psal. L, 19).« Et dixit Jesus: Ubi posuistis eum? Sic enim et primo homini a Deo [Col. 0544A] dicitur: »Adam, ubi es?« (Gen. III, 9.) Quod quidem tale fuit ac si diceret: Considera modo de quanta gloria in quantam miseriam devolutus es. Et taliter quidem illi ponuntur, qui per Lazarum significantur. Sed a quibus ponuntur nisi a mulieribus? Mulierum namque consilio factum est ut omnis homo moriatur et in sepulcro ponatur. Et lacrymatus est Jesus. Lacrymemur igitur et nos pro omnibus illis quos in fetore vitiorum jacere sentimus, si forte nostris lacrymis eos Dominus resuscitare dignetur. Dixerunt ergo Judaei: Ecce, quomodo amabat eum. Quidam autem dixerunt ex ipsis: Non poterat hic, qui aperuit oculos caeci, facere ut et hic non moreretur? Jesus ergo rursus fremens in semetipso, venit ad monumentum. Erat autem spelunca, et lapis superpositus [Col. 0544B] erat ei. Ait Jesus: Tollite lapidem. Non enim possunt resurgere qui lapide premuntur et clauduntur. Lapis iste, littera legis est, quoniam in lapide scripta et data est. »Littera enim occidit spiritus autem vivificat (II Cor. III, 6).« Tollatur ergo lapis, removeatur littera quae occidit, et accedat spiritus qui vivificat [(1257) 1Kb] . Dicit ei Martha, soror ejus qui mortuus fuerat: Domine, jam fetet, quatriduanus enim est. Quid enim fetor, et quid dies quatuor significent, superius diximus. Dicit ei Jesus: Nonne dixi tibi quoniam, si credideris, videbis gloriam Dei? Tulerunt ergo lapidem. Jesus autem, elevatis sursum oculis, dixit: Pater, gratias ago tibi, quoniam audisti me. Ego autem sciebam quia semper me audis. Jesus enim secundum eam partem, [Col. 0544C] qua homo est, fremit, turbatur, lacrymatur orat, exauditur, et gratias agit [(1258) 1Kb] . Haec autem cur dixerit, cur oraverit, et gratias egerit, mox reddidit causam dicens: Propter populum, qui circumstat, dixi, ut credant, quia tu me misisti. Hinc est enim, quod alibi ait: »Ego a me ipso non veni, sed Pater meus misit me (Joan. VIII, 42).« Haec cum dixisset, voce magna clamavit: Lazare, veni foras. Qui magno somno premitur, magna voce clamandus est. Magno enim somno gravatur, qui in peccato sepultus, neque in pueritia, neque in adolescentia, neque in juventute, neque in senectute excitatur. [Col. 0545A] Hoc enim significant illi quatuor dies, quibus Lazarus jam fetens jacuit in sepulcro. Et statim prodiit, qui erat mortuus, ligatus pedes, et manus institis et facies illius sudario erat ligata. Nulla desperationi datur occasio, cum Lazarus jam fetens et quatriduanus a mortuis resurgat. Et valde quidem mirabile, non solum quia mortuus resurrexit, verum etiam quia pedibus manibusque ligatus foras processit. Et haec fortasse significatio est, ut intelligamus quia »peccator, quacumque hora conversus fuerit et ingemuerit, vita vivet, et non morietur [(1259) 1Kb] .« Ligatus tamen adhuc esse videtur, donec ab episcopis solutus, Ecclesiae sacramentis [(1260) 1Kb] reconcilietur. Iste enim talis, quamvis foris appareat, intus tamen ligatus non est, quia peccatorum [Col. 0545B] vinculis solutus, jam Deo per poenitentiam vinctus est. Unde et Lazarus, ac si penitus ligatus non esset, 263 de sepulcro liber exivit. Quem tamen Dominus solvere jussit, quatenus et nos eos ostendamus esse solutos qui, audita voce Evangelii, in anima per poenitentiam resuscitari meruerunt. Multi ergo ex Judaeis, qui venerant ad Mariam et Martham, et viderant quae fecit Jesus, crediderunt in eum. Quidam autem ex ipsis abierunt ad Pharisaeos, et dixerunt eis quae fecit Jesus. Hoc autem, utrum ejus gloriam praedicando, an eum accusando dixerint, dubitari potest [(1261) 1Kb] .

XXXIII. Collegerunt ergo pontifices, et Pharisaei concilium, et dicebant: Quid facimus? Quia hic homo multa signa facit [(1262) 1Kb] .Audierant [Col. 0545C] pontifices et Pharisaei Salvatorem nostrum Lazarum quatriduanum resuscitasse. Cujus miraculi magnitudine territi, inter se conciliantes, dicebant: Quid facimus? Occidamus Jesum. Cur? Quia multa signa facit. Si dimittimus eum sic, omnes credent in eum, videntes signa et virtutes quae fiunt per eum. Quod si fecerint, venient Romani, et tollent nostrum locum et gentem. Timebant enim ne regem eum constituerent, et ob hoc contra se Romanorum exercitum concitarent, quorum imperio, sicut caeterae gentes, Judaei quoque subditi erant. Sed sicut [Col. 0546A] Psalmista ait: »Illic trepidaverunt timore, ubi non erat timor (Psal. XIII, 5).« Si enim Christo credidissent, si Jesum non occidissent, nec locum, nec gentem amisissent [(1263) 1Kb] . Sed quia Christum occidere non timuerunt, et locum et gentem perdiderunt. Unus autem ex ipsis Caiphas, cum esset pontifex anni illius, dixit eis: Vos nescitis quidquam, nec cogitatis quia expedit vobis ut unus moriatur homo pro populo, et non tota gens pereat. Hoc autem, ait evangelista, a semetipso non dixit; sed, cum esset pontifex anni illius, prophetavit quia Jesus moriturus erat pro gente, et non tantum pro gente, sed ut filios Dei, qui erant dispersi, congregaret in unum. Vos, inquit, nescitis quidquam, neque cogitatis ea quae necessaria sunt. Ego autem scio et cognovi [Col. 0546B] quia necesse est ut unus moriatur homo pro populo, et non tota gens pereat. Hoc autem non dixit a semetipso, sed a Spiritu sancto, qui aliter quam ipse intelligebat, verba illius dirigebat in ipso. Alius Caiphas se dicere putabat, atque aliter sua verba intelligebat. Tota enim ejus intentio erat ut Judaei Christum occiderent, ne ipsi a Romanis occiderentur. Prophetabat tamen [(1264) 1Kb] quia Jesus moriturus erat pro Judaeorum gente, et non tantum pro illa gente, sed ut filios Dei, qui ubique gentium dispersi erant, in unam fidem et Ecclesiam congregaret, ut fieret unum ovile et unus pastor. Ab illo ergo die cogitaverunt ut interficerent eum. Quasi enim utili accepto consilio ex quo Caiphas haec locutus est, tota illa Pharisaeorum multitudo, quomodo Christum interficeret, [Col. 0546C] cogitabat. Jesus ergo jam non in palam ambulabat apud Judaeos, sed abiit in regionem juxta desertum, in civitatem, quae dicitur Ephrem, et ibi morabatur cum discipulis suis. Hoc enim non timore fecit Jesus, qui ubique securus erat, qui ipsos quoque suos inimicos in potestate habebat, qui nec videri, nec teneri, nec occidi posset, si nollet. Cur ergo? Ut nos doceret, ut providos redderet, ut nos quoque iniquorum hominum furori et irae cedamus, si eos fortasse nostra praesentia et allocutione non corrigi, sed deteriores fieri videamus [(1265) 1Kb] . Proximum [Col. 0547A] autem erat Pascha Judaeorum, et ascenderunt multi Hierosolymam de regione, ante Pascha, ut sanctificarent seipsos. Hoc Pascha miseri Judaei cruentum habuerunt. Hoc regem et Dominum suum interfecerunt. Hoc multi Hierosolymam undique confluxerunt. Et qui seipsos sanctificare venerant, Christo Domino interfecto, valde deteriores ad propria remearunt. Quaerebant ergo Jesum, et colloquebantur in templo stantes: Quid putatis, quia non venit ad diem festum? Quaerebant, inquit, Jesum. Et ideo quaerebant, quia eum occidere volebant. In templo stabant, non orabant, sed de Salvatoris morte inter se tractabant. Mirabantur, quia non venerat ad diem festum, qui eos docere solebat in diebus festis. Et eum perdidisse timebant, 264 quem occidere quaerebant [(1266) 1Kb] . [Col. 0547B] Dederant autem pontifices et Pharisaei mandatum, ut si quis cognoverit ubi sit, indicet ut apprehendant eum. Qui enim ita quaerunt Jesum, non possunt scire ubi sit, neque inveniunt eum. Si vultis scire, Judaei, et invenire Jesum, venite ad Ecclesiam, venite ad nos, et indicabimus eum vobis, non prodendo, sed credendo; non ut eum occidatis, sed ut nobiscum in eum credatis.

XXXIV. [CAP. XII.] Jesus ergo ante sex dies Paschae venit Bethaniam, ubi fuerat Lazarus mortuus, quem suscitavit Jesus.Fecerunt autem ei coenam ibi, et Martha ministrabat. Mirum si evangelista omnia haec sine aliqua significatione tam officiose dicere voluit: Bethania enim domus obedientiae intrepretatur [(1267) 1Kb] . Esto igitur Bethania: sis Deo obediens, [Col. 0547C] quatenus ad te Dominus veniens in domo pectoris tui hospitari dignetur. Praepara ei coenam. Crede in eum. Observa mandata ejus. Tali enim coena delectatur Dominus. Unde ipse ait: »Ego sto ad ostium, et pulso. Si quis aperuerit mihi, intrabo et coenabo cum ipso, et ipse mecum (Apoc. III, 20).« Noli ista quaerere extra te. Tu enim ipse et Bethania, et Martha. et Lazarus. et Maria esse potes. Si bene ministraveris, si eleemosynas dederis, nudos vestieris, infirmos visitaveris, aliaque his similia feceris, eris Martha. Omnia enim haec ad activam vitam pertinent, quae per Martham significatur. Vis esse Lazarus? Fuge mortem, veni ad vitam, age poenitentiam, et resuscitaberis, et inter Christi convivas [Col. 0547D] connumeraberis. Ideo enim hic dicitur, quia Lazarus unus erat ex discumbentibus cum eo. »Peccator enim, quacunque hora conversus fuerit et ingemuerit, vita vivet et non morietur (Ezech. XVIII, 21).« [Col. 0548A] Quod si hoc tibi fortasse non sufficit, sed altius ascendere volens vis esse Maria, vade, vende omnia quae habes, et da pauperibus, et spretis omnibus quae mundi sunt, soli lectioni, et orationi et divinae contemplationi vacare studeas. »Hanc enim partem elegit Maria, quae non auferetur ab ea (Luc. X, 42).« Sequitur: Maria ergo accepit libram unguenti, nardi pistici pretiosi, et unxit pedes Jesu, et extersit capillis suis pedes ejus, et domus impleta est ex odore unguenti. Hoc enim unguentum fidem significat [(1268) 1Kb] . Unde et merito pisticum vocatur, quoniam pistis fides interpretatur. Nullo unguento magis, quam hoc, delectatur Jesus. Sine hoc unguento ad eum accedere, et eum tangere non licet. »Impossibile est enim sine fide placere Deo (Hebr. XI, 6).« Hoc unguento impletur [Col. 0548B] domus. Hoc tota Ecclesia redolet. Fetent igitur Domino infideles, quia hoc unguentum non ferunt. Quod autem pedes ungit et capillis tergit, principium et finem, Deum et hominem, eum esse intelligit. Caput enim pedibus quodammodo jungit, qui Deum et hominem eum esse credit. Unde non solum pedes, sed et caput Salvatori nostro haec mulier unxisse narratur [(1269) 1Kb] . Dicit ergo unus ex discipulis ejus, Judas Simonis Scariothis qui erat eum traditurus: Cur hoc unguentum non veniit trecentis denariis, et datum est egenis? Hoc autem ne pietatis affectu et misericordiae studio dixisse putaretur, evangelista subdidit, dicens: Dixit autem hoc, non quia de egenis pertinebat ad eum, sed quia fur erat, et loculos habens, ea, quae mittebantur, portabat. Nemo [Col. 0548C] igitur nos reprehendat, si iniquos homines toleramus, et cito ab Ecclesiae communione non separamus, cum ipse Salvator noster Judam pateretur, quem non solum proditorem, sed furem quoque, et sacrilegum esse sciebat. Dixit ergo Jesus: Sine illam, ut in diem sepulturae meae servet illud. Hoc autem tale est ac si diceret: Mysterium est quod agitur, in quo mors, et sepultura mea cito fieri significatur. Unde et alius evangelista dicit: »Praevenit ungere corpus meum in sepulturam. Pauperes enim semper habebitis vobiscum, me autem non semper habebitis (Marc. XIV, 7, 8).« Quid est igitur, quod alibi ait: »Ecce ego vobiscum sum omnibus diebus usque ad consummationem saeculi?« (Matth. XXVIII, 20.) Si enim omnibus diebus cum eis est, quomodo eum non semper [Col. 0548D] habebunt? Facilis est solutio, si duarum in Christo naturarum memores simus. Quod enim ait, me autem non semper habebitis, de praesentia carnis intelligere [Col. 0549A] debemus, quae post resurrectionem die quadragesimo coelos ascendit [(1270) 1Kb] . Cognovit ergo turba multa ex Judaeis 265 quia illic esset, et venerunt, non propter Jesum tantum, sed ut Lazarum viderent, quem suscitavit a mortuis. Isti non amore, sed admiratione ducebantur, et sicut se habet cupiditas hominum, nova videre et audire cupiebant. Cogitaverunt autem principes sacerdotum ut et Lazarum interficerent; quia multi propter illum abibant ex Judaeis, et credebant in Jesum. Stulti Judaei eum occidere volebant, quem nuper Dominus suscitaverat, ac si iterum eum resuscitare non posset.

XXXV. In crastinum autem turba multa, quae venerat ad diem festum, cum audisset, quia venit Jesus Hierosolymam, acceperunt ramos palmarum, et processerunt obviam ei.[Col. 0549B] Rami palmarum victoriam significabant, quam Dominus illis diebus de hoste triumphans suscepturus erat. Palma enim in Scripturis saepissime pro victoria ponitur [(1271-73) 1Kb] . Et clamabant, Hosanna, benedictus qui venit in nomine Domini, Rex Israel. Hosanna interjectio est, nihilque aliud significat, nisi quemdam populi affectum congratulantis et Deum laudantis [(1274) 1Kb] . Venit autem Dominus in nomine Domini, secundum quod ipse ait: »Ego veni in nomine Patris mei, et non recepistis me; alius veniet in nomine suo, et illum accipietis (Joan. V, 42).« Et invenit Jesus asellum, et sedit super eum, sicut scriptum est: Noli timere, filia Sion. Ecce Rex tuus venit, sedens super pullum asinae. Haec autem in Matthaeo exposuimus [(1275) 1Kb] . De hac enim asina, [Col. 0549C] et pullo Jacob patriarcha loquitur dicens: »Juda, te laudabunt fratres tui: manus tua in cervicibus inimicorum tuorum. Catulus leonis Juda. Ad praedam, fili mi, ascendisti. Accubuisti ut leo, et quasi leaena. Quis suscitabit eum?« (Gen. XLIX, 8.) Et paulo post: »Ligans ad vineam pullum suum, et ad vitem, o fili mi, asinam meam (ibid., 2).« Haec enim asina Synagoga est, quae alio nomine vinea vocatur. Pullus vero, populus Gentium indomitus et lascivus [(1276) 1Kb] . Vitis autem Christus, qui ait: »Ego sum vitis vera (Joan. XV, 1).« Ligavit igitur ad vineam pullum suum, quia gentilem populum Synagogae conjunxit, ut fieret unum ovile et unus pastor. Sed quia prius secundum quamdam partem, Synagogam sibi conjunxerat, asinam quoque ligavit [Col. 0549D] ad vitem. Per se enim Synagogam, et per Synagogam nos praedicavit, et praedicando, nos Synagogae sibique ligavit. Sequitur: Haec non cognoverunt discipuli ejus primum, sed quando glorificatus est Jesus, tunc recordati sunt quia haec erant scripta de eo, et haec fecerunt ei. Quid haec, inquit, significarent, [Col. 0550A] non cognoverunt discipuli ejus primum, sed quando glorificatus est, id est postquam coelos ascendit, postquam eorum sensus aperuit, ut Scripturas intelligerent, tunc recordati sunt quia haec erant scripta de eo, et quia haec fecerunt ei, non alio modo, nisi eo quo ante per prophetam fuerant praenuntiata de eo. Testimonium igitur perhibebat turba quae erat cum eo, quando Lazarum vocavit de monumento, et suscitavit eum a mortuis. Propterea et obviam venit ei turba, quia audierant eum fecisse hoc signum. Miraculis igitur trahebantur, qui verbis non movebantur. Pharisaei ergo dixerunt inter se, et ad semetipsos: videtis quia nihil proficimus. Ecce mundus totus post eum vadit. Deficimus, inquiunt, et non proficimus. Totus mundus post eum vadit, cujus [Col. 0550B] nomen delere cogitavimus. Quae sunt enim istae voces, quae in ejus gloria resonant? Quid est Hosanna filio David? Quid est quod populus dicit, Benedictus qui venit in nomine Domini? Proximum est, ut rex ab omni populo constituatur, et Romanis venientibus, locus iste funditus destruatur. Erant autem Gentiles quidam ex his, qui ascenderant, ut adorarent die festo. De talibus enim fuit centurio, de quo ipse Dominus ait: »Amen dico vobis, non inveni tantam fidem in Israel (Matth. VIII, 10).« Hi ergo accesserunt ad Philippum, qui erat a Bethsaida Galilaeae, et rogabant eum dicentes: Domine, volumus Jesum videre. Et Judaei, et Gentiles quaerunt Jesum. Judaei ut perdant: Gentiles, ut credant. Venit Philippus, et dicit Andraeae. Andraeas rursum, et Philippus dixerunt Jesu. [Col. 0550C] Jesus autem respondit eis dicens: Venit hora, ut clarificetur Filius hominis. Modo, inquit, occidetur Filius hominis; modo cum iniquis reputabitur; modo Sol justitiae obscurabitur: sed venit hora post haec, ut clarificetur, et non tantum ab his, sed a cunctis gentibus adoretur. Hoc autem factum est post Christi resurrectionem, ubique apostolis praedicantibus, et Christi nomen in signis et miraculis declarantibus.

XXXVI. Amen, amen dico vobis, nisi granum frumenti cadens in terra mortuum fuerit, ipsum solum manet.Si autem mortuum fuerit, multum fructum affert. Hoc est enim illud granum frumenti, quod virgo et inarata terra produxit. De quo Psalmista ait: »Veritas de terra orta est, et justitia de coelo prospexit. Etenim Dominus dabit benignitatem, et [Col. 0550D] terra nostra dabit fructum suum (Psal. LXXXIV, 12, 13).« Hujus autem grani immensa multiplicatione 266 omnia Ecclesiae horrea impleta sunt. De hoc frumenti grano ille panis conficitur, de quo ipse Dominus ait: »Ego sum panis vivus, qui de coelo descendi (Joan. VI, 51) [(1277) 1Kb] .« Constat autem hoc et [Col. 0551A] ad litteram verum esse, quod frumenti granum, si in arca servetur, non crescit; si autem seminetur, si in terra solvatur et moriatur, multum fructum affert. Qui amat animam suam, perdet eam, et qui odit animam suam in hoc mundo, in vitam aeternam custodit eam. Hoc enim Dominus non dixisset, si animas nostras et bene et male amare, et iterum bene et male odisse non possemus. Ipse enim exponit quid sit male amare, et ipse exponit quid sit bene odisse. Male enim amat animam suam, qui in hoc mundo, qui propter hunc mundum, et propter hanc vitam praesentem eam amat [(1278) 1Kb] . Iste enim perdet eam: quia sic amando et aeternae morti, et perditioni tradet eam. Qui enim bene amat animam suam, sic eam amat, ut in aeternum vivat, non ut [Col. 0551B] brevi tempore in deliciis vivat. Unde et in vitam aeternam eam custodit, qui sic in hoc mundo suam animam odit. Ille enim animam suam et vitam suam odisse videtur, qui mori non timet, qui jejuniis et vigiliis, qui paupertate et nuditate aliisque similibus eam affligit. Ille denique, qui sic amat animam suam, ut eam, si necesse sit, pro Christi fide ponere nolit, perdet eam. Qui vero sic odit, ut eam in tali necessitate ponere non recuset, in vitam aeternam custodit eam. Si quis mihi ministrat, me sequatur, ut sicut ego pro ipso, ita et ipse, si necesse fuerit, pro me moriatur. Sequi enim, imitari est. Ministrant Domino non solum episcopi et sacerdotes, caeterique illius ordinis, verum etiam qui facit eleemosynas, [Col. 0551C] vestit nudos, visitat infirmos, alia his similia misericordiae et pietatis opera facit, Domino ministrat. Unde ipse quoque Dominus ait: »Quod uni ex minimis meis fecistis, mihi fecistis (Matth. XXV, 40);« ostendens eos ministrare sibi, qui ipsius membris ministrant. Sed quid eis sibi ministrasse proderit? Sequitur: Et ubi ego sum, illic et minister meus erit. Dicis fortasse, non hoc tibi sufficit. Audi quod sequitur: Si quis mihi ministraverit, honorificavit eum Pater meus. Magnus honor, magna gratia, immensae en divitiae. Beatus ille quem Deus honorificabit. Ille enim ditabitur illis bonis, quae »oculus non vidit, nec auris audivit, nec in cor hominis ascendit, quae praeparavit Deus diligentibus se (I Cor. II, 9).« Denique, qui ibi erit, ubi ipse est, quid melius unquam [Col. 0551D] habere potest? Hoc enim Psalmista desiderans ait: »Beati, qui habitant in domo tua, Domine. In saeculum saeculi laudabunt te (Psal. LXXXIII, 5).« Itemque: »Unam petii a Domino, hanc requiram, ut inhabitem in domo Domini omnibus diebus vitae meae (Psal. XXVI, 4).« Et Apostolus: »Cupio, inquit, dissolvi, et esse cum Christo (Philip. I, 23).« [Col. 0552A] Sequitur: Nunc anima mea turbata est. Et quid dicam? Pater, salvum me fac ex hac hora. Sed propterea veni in horam hanc. Pater, clarifica nomen tuum. Dixit superius: »Venit hora, ut clarificetur filius hominis (ibid.).« Nunc autem dicit quod anima ejus turbata est. Sed unde turbata, nisi quia ex ipsa sua clarificatione multos ubique terrarum non solum turbari, verum etiam flagellari, et occidi, cunctisque torméntorum generibus affligi videbat? Quis enim in enim credidisset, si clarificatus non fuisset? Nisi enim a mortuis resurrexisset, coelos ascendisset, tantaque fideles sui in ipsius nomine miracula fecissent, nemo in eum credidisset. Dicat ergo: Nunc anima mea turbata est, non meae mortis timore, sed meorum fidelium compassione. Homo enim [Col. 0552B] sum, et humanis affectionibus moveor. Et quid dicam; cum pro meo nomine fideles meos sic affligi, et cruciari videam? Pater, salvum me fac, salva membra mea, salva et custodi fideles meos ex hac hora, ex hoc tempore meae passionis et illorum perturbationis [(1279) 1Kb] . Simul enim et passio Christi, et Ecclesiae persecutio coepit; quia dum ipse capitur, apostoli fugiunt, Petrus negat, et scandalum patiuntur omnes. Sed propterea veni in horam hanc, ut ex hac hora fideles mei salventur, et meo sanguine mundentur. Tu vero, Pater, clarifica nomen tuum, ut, me die tertia resurgente, clarum et manifestum fiat, quod tu Pater, et ego Filius vocor [(1280) 1Kb] . Si enim cognoverunt nomen tuum, cognoscent et nomen [Col. 0552C] meum, quia Pater sine Filio esse non potest. Venit ergo vox de coelo: Et clarificavi, et iterum clarificabo. Clarificavi per miracula, et iterum clarificabo per 267 resurrectionem et ascensionem. Clarificavi paucis, clarificabo multis, et demum clarificabo omnibus. Pauci enim fuerunt illi, qui eum dicentem audierunt: »Hic est Filius meus dilectus (Matth. XVII, 5).« Multi vero sunt qui Dei Filium eum esse credunt. Sed hoc in judicio plenius declarabitur, quando »omnis lingua confitebitur quia Dominus Jesus Christus in gloria est Dei Patris (Phil. II, 2).« Turba, quae stabat et audierat, dicebat tonitrum factum esse. Alii dicebant: Angelus ei locutus est. Illi igitur, et illi vocem audierunt; sed neque illi, neque illi eam intellexerunt. Respondit Jesus et dixit: [Col. 0552D] Non propter me vox haec venit, sed propter vos. Nulla enim tali collocutione indigebat, qui Patris voluntatem per omnia sciebat. Linguae enim, ut ait Apostolus, »in signum sunt non fidelibus, sed infidelibus (I Cor. XIV, 22).« Nunc judicium est mundi: nunc princeps mundi ejicietur foras. Hoc enim in judicio agitur, ut bonum a malo, et justum ab injusto [Col. 0553A] discernatur [(1281) 1Kb] . Ex eo igitur tempore mundus judicari et judicare coepit, ex quo Christi doctrinam suscepit, quia tunc primum veritatem a mendacio discernere novit. Et tunc princeps mundi hujus, id est diabolus, rex et dominus iniquorum, ejectus est foras. Non foras utique de mundo, sed foras de populo baptismate mundo. Quem Christus suo sanguine lavit, et baptismatis aqua mundavit. Et ego, si exaltatus fuero a terra, omnia traham ad me ipsum. Ille, inquit, foras ejectus amittet principatum. Ego autem exaltatus ad meipsum omnia traham. Omnia videlicet, quae trahenda sunt [(1282) 1Kb] . Hoc autem dicebat, ait evangelista, significans qua morte erat moriturus. Respondit ei turba: Nos audivimus ex lege quia Christus manet in aeternum. Et quomodo tu [Col. 0553B] dicis. Oportet exaltari filium hominis? Quis est iste filius hominis? Videntur Judaei hoc in loco intellexisse quid hac tali exaltatione Dominus significaverit, dum intelligunt eum, sic exaltatum, non posse manere in aeternum. Dixit ergo eis Jesus: Adhuc modicum lumen in vobis est. Ambulate, dum lucem habetis, ut non tenebrae vos comprehendant. Qui ambulat in tenebris, nescit quo vadit. Dum lucem habetis, credite in lucem, ut filii lucis sitis. Adhuc, inquit, modicum lumen intelligentiae in vobis est, dum nescitis quis sit iste filius hominis. Illi enim soli illuminati sunt, qui eum cognoscunt, et qui eum esse credunt Filium Dei, et filium hominis. Ambulate, festinate, currite ad lucem, dum potestis, dum [Col. 0553C] proxima est, dum eam videtis, et ante oculos eam habetis, ut non tenebrae erroris et mortis vos comprehendant. Qui enim ambulat in tenebris ignorantiae et erroris, nescit quo vadat. Ego sum lux mundi. Qui sequitur me, non ambulat in tenebris, sed habebit lumen vitae (Joan. VIII, 12). Ergo, dum lucem habetis, credite in lucem, ut filii lucis sitis. Haec locutus est Jesus, et abiit, et abscondit se ab eis. Et haec quidem significatio est. Ideo enim Dominus tunc se ab eis abscondit, quia usque hodie ab eis non invenitur. Quotidie enim in lege et prophetis loquitur eis, et tamen non invenitur ab eis. Et hoc erat quod significabat, quando se abscondit ab eis. Cum autem tanta signa fecisset coram eis, non credebant in eum, ut sermo Isaiae prophetae impleretur, [Col. 0553D] quem dixit: Domine, quis credit auditui nostro, et brachium Domini cui revelatum est? Brachium Domini, Christus est, quod nondum Judaeis revelatum est: »Caecitas enim ex parte contigit in Israel (Rom. XI, 25). Hoc autem brachio facta sunt omnia, et sine ipso factum est nihil (Joan. I, 3).« Praeterea [Col. 0554A] non poterant credere, quia iterum dixit Isaias: Excaecavit oculos eorum, et induravit eorum cor, ut non videant oculis, et non intelligant corde; et convertantur, et sanem eos. Haec dixit Isaias, quando vidit gloriam ejus, et locutus est de eo. De quo? De Christo: Ait enim: »Vidi Dominum sedentem super solium excelsum, et elevatum, et ea, quae sub ipso erant, implebant templum (Isa. VI, 1).« Et paulo post: »Vade, et dices populo huic: Audite audientes, et nolite intelligere, et videte visum, et nolite cognoscere. Excaeca cor populi hujus, et aures ejus aggrava, et oculos ejus claude, ne forte videat oculis suis, et auribus audiat, et corde intelligat, et convertatur, et sanetur (Ibid., 9).« Sed quoniam, sicut hic dicitur, populus iste credere non [Col. 0554B] potuit, quia hoc Isaias de eo praedixit, nunquid Isaias ejus incredulitatis causa fuit? Absit! Ejus namque iniquitas, et cor impoenitens fuit causa, ut credere non posset [(1283) 1Kb] . Quod quidem propheta praevidit et praedixit, et sicut praedixit, non evenire non potuit. Nunquam enim propheta hoc praevidisset, nisi futurum fuisset. Nam, etsi propheta 268 hoc non praedixisset, tamen nihilominus evenisset. Sequitur: Verumtamen ex principibus multi crediderunt in eum. Sed propter Pharisaeos non confitebantur, ut de Synagoga non ejicerentur. Dilexerunt enim gloriam hominum magis quam Dei.

XXXVII. Jesus autem clamavit, et dixit: Qui credit in me, non credit in me, sed in eum qui misit me.[Col. 0554C] Quomodo enim non credit in te, qui credit in te? aut quomodo non credit in te, qui credit in eum qui misit te? Tu enim dixisti: »Ego, et Pater unum sumus (Joan. X, 30).« Quicunque igitur credit in Patrem, credit et in Filium, et e converso. Aliquid igitur subaudiendum est, ut sic dicatur: Qui credit in me, non solummodo in me, sed etiam in eum qui misit me [(1284) 1Kb] . Et qui videt me, videt eum qui misit me. Sic enim et Philippo Dominus ait: »Philippe, qui videt me, videt et Patrem (Joan. XIV, 9).« Quod quid significet, mox exposuit dicens: Non credis, quia ego in Patre, et Pater in me est? Item: Ego et Pater unum sumus. Ego lux in mundum veni, ut omnis qui credit in me in tenebris non maneat. [Col. 0554D] Quid est, ego lux in mundum veni, nisi mundum illuminare veni? Cur? Ut omnis qui credit, in tenebris non maneat. Ipsum igitur in Christum credere, illuminari est. Qui igitur in Christum non credit, in tenebris manet, in tenebris utique caecitatis et erroris. Non enim cognoscit veritatem, quia veritas [Col. 0555A] Christus. Et si quis audierit verba mea, et non custodierit ea, ego non judico eum. Cur? Quia non veni, ut judicem mundum, sed ut salvum faciam mundum. Planum est quod dicitur, si modo, vel nunc subaudiatur [(1285) 1Kb] . Judicabit enim Dominus, sed non modo. Alioquin quomodo verum esset, quod ait: »Pater non judicat quemquam, sed omne judicium dedit Filio?« (Joan. V, 22.) Qui spernit me, et non accipit verba mea, habet qui judicet eum; sermo, quem locutus sum, ipse judicabit eum in novissimo die. Quis igitur, nisi Christus, judicabit, si sermo Christi judicabit? Omnia enim haec Evangelii verba, sermo Christi sunt. Haec autem judicabunt, id est damnabunt. Et hoc merito. Unde hoc? Jesum audi: Quia ego ex meipso non sum locutus, [Col. 0555B] sed qui misit me, Pater, ipse mihi mandatum dedit, quid dicam, et quid loquar. Sicut dixit mihi Pater, sic loquor. Quia enim veritas est, quia Dei Filius est, quia a Patre missus est, quia a seipso locutus non est, ideo merito judicabuntur et damnabuntur, qui cum spernentes ejus verba recipere noluerunt. Omnia autem haec ad hominem referenda sunt. Quamvis enim Christus, Dei sapientia, in homine loquebatur, non tamen secundum humanitatem loquebatur a seipso. Secundum divinitatem vero loquebatur a seipso, quia secundum divinitatem unum est Pater et ipse. Loquebatur igitur a seipso, et non loquebatur a seipso. Haec autem et similia facile intelligere possunt, qui duarum in Christo naturarum [Col. 0555C] non obliviscuntur.

XXXVIII. [CAP. XIII.] Ante diem festum Paschae, sciens Jesus quia venit ejus hora, ut transeat ex hoc mundo ad Patrem, cum dilexisset suos, qui erant in mundo, in finem dilexit eos. Sciens, inquit, Jesus quia venit ejus hora. Sciebat enim, quando veniret, quia ante mundi constitutionem, et tempus, et annum, et diem disposuit, quando veniret. Sed quae hora? Ut transeat ex hoc mundo ad Patrem. Ab hoc enim transitu Pascha, transitus interpretatur [(1286) 1Kb] . Cum semper dilexisset suos, qui erant in hoc mundo, in finem dilexit eos, id est in finem ostendit, quanto amore dilexerit eos. »Majorem enim hac dilectionem nemo habet, quam ut animam suam ponat quis pro amicis suis [(1287) 1Kb] .« Hoc enim ipse dixit. Et hanc [Col. 0555D] tantam dilectionem et dicendo significavit, et patiendo monstravit. Et coena facta, cum diabolus jam misisset in corde, ut traderet eum Judas Simonis [Col. 0556A] Iscariotis, sciens quia omnia dedit ei Pater in manus, et quia a Deo exivit, et ad Deum vadit. surgit a coena, et ponit vestimenta sua. Et coena facta, id est prae parata [(1288) 1Kb] , et ante posita, sed nondum finita, cum Judas diabolica persuasione jam victus et deceptus erat, ut Dominum traderet, sciens Jesus quia omnia dedit ei Pater in manus, sciens se esse Regem regum, et Dominum dominantium, neque oblitus se esse Filium Dei, et quia a Deo exivit et ad Deum vadit, quamvis talis esset, quamvis talem se esse sciret, surgit tamen a coena, et usque ad discipulorum pedes lavandos seipsum 269 humiliat. Ponit vestimenta sua, accipit linteum, praecingit se, mittit aquam in pelvim, et tam charitative, tam modeste, tam officiose praeparatus, venit lavare et tergere pedes discipulorum. [Col. 0556B] Et ut omnia ratione et ordine faceret, et faciendo nos instrueret, venit prius ad Simonem Petrum. Ipse enim inter alios major erat [(1289) 1Kb] . Et dicit ei Petrus: Domine, tu mihi lavas pedes? Non decet, non convenit. Tu Dominus: ego servus; tu Deus: ego homo; tu Creator: ego creatura. Et tu mihi lavas pedes? Respondit Jesus, et dixit ei: Quod ego facio, tu nescis modo; scies autem postea. Haec mea humiliatio, magni sacramenti est significatio, quam, me docente et exponente, postea scies. At ille de tanta Filii Dei inclinatione perterritus, adhuc in eadem voluntate persistens, respondit: Non lavabis mihi pedes in aeternum. Nunquam hoc patiar, nunquam hoc feram, nunquam de manibus Domini mei hoc tale servitium recipiam. Respondit [Col. 0556C] ei Jesus: Si non lavero te, non habebis partem mecum. Illi igitur partem habebunt cum Christo in regno suo, quos ipse dilexit, et lavit a peccatis in sanguine suo. Dicit ei Simon Petrus: Domine, non tantum pedes meos, sed et manus, et caput. Si tibi, inquit, placet, si id sedet animo, si aliter fieri non potest, servus tuus sum, totum me tuae voluntati subjicio, et non pedes tantum, sed et manus, et caput tibi offero. Dicit ei Jesus: Qui lotus est, non indiget nisi ut pedes lavet, sed est mundus totus. Qui enim semel lotus est, non indiget ut iterum lavet, nisi pedes, qui quoniam semper terram calcant, frequenter pulvere maculantur [(1290) 1Kb] . Sed est mundus totus. Subauditur praeter pedes. Et ego [Col. 0556D] quidem per hos pedes, sensus corporis et animae affectiones significari puto. Ipsi enim nos ferunt extra nos, et ipsi frequenter macula tur in nobis [Col. 0557A] [(1291) 1Kb] . Portat te visus ad mulieris speciem contemplandam: ibi maculatur; indiget lavatione. Portat te auditus ad audiendam detractionem, et consilium vanitatis: ibi maculatur; indiget lavatione. Portat te gustus ad crapulam, et ebrietatem: ibi maculatur; indiget lavatione. Sic et in aliis. Isti igitur sunt illi pedes, quos etiam illos, qui jam loti et baptizati sunt, frequenter lavare oportet. Sed quid de animae affectionibus dicam, cum ipsis quoque bonis actionibus superbia, et vana gloria saepe se immisceat? Et hic igitur lavatio necessaria est. Sequitur: Et vos mundi estis, sed non omnes. Hoc autem, quia evangelista exposuit, nobis aliter exponere non licet. Sciebat enim, ait evangelista, quisnam esset qui traderet eum; propterea dixit: Non [Col. 0557B] estis mundi omnes. Postquam ergo lavit pedes eorum, et accepit vestimenta sua, cum recubuisset iterum, dixit eis: Vos vocatis me, Magister et Domine, et bene dicitis; sum etenim. Bene, inquit, dicitis, quia me Magistrum et Dominum vocatis. Sicut enim dicitis, ita est. Sed quia Magister sum, meam doctrinam recipite, et quia Dominus, meum mandatum custodite. Quid mandatum? Vultis audire, quod? Si ego lavi pedes vestros, Dominus et Magister, et vos debetis alter alterius lavare pedes. Exemplum enim dedi vobis, ut quemadmodum ego feci vobis, ita et vos faciatis. Quamvis enim hoc ad litteram custodire, plenum sit charitate et humilitate, majus tamen aliquid significare videtur, sicut et caetera, quae Salvator noster similiter egit. Et hoc est fortasse, [Col. 0557C] quod Apostolus ait. Haec est forsitan illa lex, quam nos adimplere praecepit, quando dixit: »Alter alterius onera portate, et sic adimplebitis legem Christi (Galat. VI, 2),« id est mandatum Christi. Unde et Jacobus apostolus ait: »Confitemini alterutrum peccata vestra, et orate pro invicem, ut salvemini (Jac. V, 16).« Dum enim pro se invicem sancti orant [(1292) 1Kb] , alter alterius pedes lavat. Amen, amen dico vobis, non est major servus domino suo, neque apostolus major eo qui misit illum. Si haec scitis, beati eritis, si feceritis ea. 270 Si, inquit, scitis et intelligitis [Col. 0558A] quae fecerim vobis, et hoc exemplum secuti, feceritis similiter aliis, quemadmodum ego feci vobis; beati eritis. Sed cur vestris aequalibus non facitis, quod me vobis meis servis et discipulis facere videtis? Non de vobis omnibus dico. Ego scio quos elegerim. Dixi, inquit, vobis, beati eritis; sed non omnibus dixi. Illis dixi, qui facturi sunt ea; illis dixi, quos elegi non tantum ad apostolatum, verum etiam ad beatitudinem [(1293) 1Kb] . Ad apostolatum enim et Judas electus est. Unde et superius Dominus ait: »Nonne ego vos duodecim elegi, et unus ex vobis diabolus est?« (Joan. VI, 71.) Sed ut adimpleatur Scriptura: Qui manducat meum panem, levabit contra me calcaneum suum. Sic enim scriptum est: »Homo pacis meae, in quo sperabam, qui edebat [Col. 0558B] panes meos, ampliavit adversus me supplantationem (Psal. XL, 10).« Amodo dico vobis, priusquam fiat; ut credatis, cum factum fuerit, quia ego sum. Ille, subauditur, de quo illa Scriptura haec dicit: Amen, amen dico vobis, qui accipit, si quem misero, me accipit, et qui me accipit, accipit eum qui me misit. Quamvis enim sit aliter Pater in Filio, et aliter Filius in apostolis; tamen, quia Christus in eis est, quicunque apostolos accipit, accipit et Christum. Cum haec dixisset Jesus, turbatus est spiritu, et protestatus est, et dixit: Amen, amen dico vobis, quia unus ex vobis tradet me. Spiritu enim turbatur, quia spiritualiter turbatur. Spiritualis enim turbatio ad pietatem et misericordiam spectat. Carnalis autem turbatio iram excitat et furorem. Spiritu igitur [Col. 0558C] turbatur Jesus, sive quia discipulus eum tradit, et tradendo perit, sive ut nos doceat quid agere debeamus, quando in magnum facinus et scelus aliquem hominem ruere videmus [(1294) 2Kb] . Erat autem Judas unus ex eis, quia carnaliter conversabatur cum eis, quamvis mente et fide jam recessisset ab eis. Inter eos ad apostolatum electus fuerat; sed cum eis ad vitam aeternam praedestinatus non fuerat. Aspiciebant ergo ad invicem discipuli haesitantes, de quo diceret. Unusquisque sibi timebat, quod in conscientia non habebat; quia eum mentiri non posse [Col. 0559A] sciebant. Erat ergo recumbens unus ex discipulis in sinu Jesu, quem diligebat Jesus. Quid est enim iste discipulus, nisi idem ipse, qui haec scribit, beatus Joannes? Qui secundum consuetudinem sanctarum Scripturarum sic de se, quasi de alio, loquitur. Sic enim Moyses frequenter dicit: »Locutus est Dominus ad Moysen (Exod. VI, 2, 10, 13; Deut. XXXII, 48, etc.).« Et alii prophetae similiter. Recumbebat autem discipulus iste in sinu, id est in pectore Jesu, et super illum fontem sapientiae et scientiae, de quo haec omnia haurire promeruit, quae per totum hoc Evangelium tam affluenter nobis eructat [(1295) 1Kb] . Innuit ergo huic Simon Petrus et dicit ei: Quis est, de quo dicit? Innuit, inquit, id est secrete admonuit ut de quo diceret interrogaret. Itaque, cum recubuisset [Col. 0559B] supra pectus Jesu, dicit ei: Domine, quis est? Respondit Jesus: Ille est cui ego intinctum panem porrexero. Et cum intinxisset panem, dedit Judae Simonis Iscariotis. In eo fortasse, quod panem intinctum ei dabat, eum diabolica nigredine tinctum jam et infectum significabat. Et post buccellam tunc introivit in illum Satanas. Introiverat enim jam antea in eum Satanas ad tentandum, et decipiendum; sed tunc primum intravit in eum ad possidendum. Et forsitan adhuc dubitabat, atque timebat ut Judas resipisceret, et a perditione quiesceret. Sed postquam per buccellam designatum vidit, quasi proprium invasit, et suae servituti eum subjugavit. Dicit ei Jesus: Quod facis, fac citius. Non praecipiendo hoc dixit, sed praedicendo [(1296) 1Kb] , quia videbat ejus [Col. 0559C] animum prae nimio desiderio accelerandi, quod coeperat, non posse quiescere. Hoc autem nemo scivit discumbentium, ad quid dixerit ei. Quidam enim putabant, quia loculos habebat Judas, quod dixisset ei Jesus: Eme ea quae opus sunt nobis ad diem festum, aut egenis ut 271 aliquid daret. Cum ergo accepisset buccellam, exivit continuo. Erat autem nox. Bene quia nox erat, quoniam in noctem, et in mortem, et in tenebras ibat [(1297) 1Kb] . Cum ergo exisset, dicit Jesus: Nunc clarificatus est filius hominis, et Deus clarificatus est in eo. Si Deus clarificatus est in eo, et Deus clarificavit eum in semetipso, et continuo clarificavit eum. Nunc, inquit, quia filius noctis et tenebrarum recessit a discipulis meis, nunc filius hominis clarificatus [Col. 0560A] est in eis. Nunc nihil caliginis et tenebrarum sentit in eis [(1298) 1Kb] . Et Deus clarificatus est in eo, quia nihil tenebrarum aliquando divinitas sensit in eo. Ipse est enim illa »lux, quae in tenebris lucet, et tenebrae eam non comprehenderunt (Joan. I, 5).« Quamvis igitur clarificetur in aliis, in se tamen clarissimus est. In aliis enim clarificatur, dum illi clarificantur, qui ejus membra sunt. Similiter autem et Deus clarificatus est in eo, quia clarum fecit eum. Et hoc est, quod ait: Si Deus clarificatus est in eo, et Deus clarificavit eum. In quo? In semetipso. Quando? Continuo. Quid est continuo? Statim ut genitus est. Caeteri enim homines prius generantur et nascuntur: deinde per poenitentiam, per baptismum, per ministerium sacerdotum regenerantur et clarificantur. [Col. 0560B] Filius autem hominis non prius genitus est, quam clarificatus. Divinitas enim humanitati conjuncta, statim in ipsa unitione, hominem illum assumptum sanctificavit, et clarificavit, et ab omni corruptela primae praevaricationis mundavit [(1299) 1Kb] . Dicatur ergo: Nunc filius hominis clarificatus est in discipulis suis. In quo filio hominis Deus clarificatus est continuo, ut se humanitati conjunxit, quam ipse in semetipso clarificavit et sanctificavit. Filioli, adhuc modicum vobiscum sum. Hoc autem de carnis praesentia dixit, quae non post multos dies coelos ascendit. Quaeretis me, et sicut dixi Judaeis, Quo ego vado, vos non potestis venire, et vobis dico, modo. Quaerebant enim discipuli videre Jesum, et desiderio quaerebant, quia semper cum eo esse cupiebant. [Col. 0560C] Unde Apostolus ait: »Cupio dissolvi, et esse cum Christo (Philip. I, 23).« Sed non poterant tunc venire quo ipse ibat, quamvis illuc postea ituri erant. Unde et subdidit: Et vobis dico, modo. Judaeis, inquit, absolute dixi. Quo ego vado, vos non potestis venire [(1300) 1Kb] . Vobis autem dico, quia modo non potestis venire quo ego vado. Prius enim oportet vos ire, et praedicare Evangelium omni creaturae. Mandatum novum do vobis, ut diligatis invicem, sicut dilexi vos. Diligere namque non est novum mandatum; sed sic diligere, sicut ipse dilexit, novum mandatum est [(1301) 1Kb] . Lex enim proximos diligere praecepit; sed non pro eis mori praecipit. In hoc cognoscent omnes, quia mei discipuli estis, si dilectionem [Col. 0561A] habueritis ad invicem. Dicit ei Simon Petrus: Domine, quo vadis? Respondit ei Jesus: Quo ego vado non potes me modo sequi. Sequeris autem postea. Dicit ei Petrus: Cur non possum te sequi modo? Animam meam pro te ponam. Respondit Jesus: Animam tuam pro me pones? Amen, amen dico tibi, non cantabit gallus, donec ter me neges. Solus Marcus dicit: Non cantabit gallus. Ut igitur Evangelia conveniant, sic dicatur: Non cantabit, id est non complebit cantum, donec me ter neges. Huic autem simile esset si diceremus: Non prius coenavit Jesus, quam lavit pedes discipulorum, id est non prius coenam complevit, etsi prius coenare coepit [(1302) 1Kb] .

XXXIX. [CAP. XIV.] Et ait discipulis suis: Non turbetur cor vestrum, neque formidet. Creditis in Deum, et in me credite.[Col. 0561B] Ego, inquit, vado, et quo ego vado, vos non potestis venire modo; venietis autem postea. Sed non turbetur cor vestrum propter hec, neque formidet. Nam etsi vado, vos tamen non relinquo: »Ecce ego vobiscum sum omnibus diebus usque ad consummationem saeculi (Matth. XXVIII, 20).« Creditis in Deum, et in me credite. Non enim sufficit vobis credere in Patrem, nisi et in Filium credatis: »Ego enim et Pater unum sumus (Joan. X, 30).« In domo Patris mei mansiones multae sunt. Ex quibus eas, quae nobiliores et clariores sunt, vobis praeparare et dare disposui. »Vos enim estis, qui permansistis mecum in tentationibus meis (Luc. XXII, 29, 30).« Et ego dispono vobis, sicut disposuit [Col. 0561C] mihi Pater meus, regnum, ut edatis et bibatis 272 super mensam meam in regno meo, et sedeatis super thronos, judicantes duodecim tribus Israel. Si quo minus dixissem vobis, quia vado praeparare vobis locum, tamen non turbari, sed laetari deberetis. Si, inquit, minus in aliquo, et non tam sufficienter dixissem vobis, quia vado praeparare vobis locum, valde tamen desiderare debuistis, ut quantocius illuc irem, et in illius tantae beatitudinis gloriam vos introducerem. Nunc autem, cum toties vobis id dixerim, atque promiserim, quid trepidatis? Certi igitur estote, et nolite dubitare, quia si ego abiero, et praeparavero vobis locum, iterum venio et accipiam vos ad meipsum. Cur? Ut ubi ego sum, et vos sitis. Unde et superius dixi, quia »Ubi ego sum, ibi et minister [Col. 0561D] meus erit (Joan. XII, 26).« Accipit enim Dominus sanctorum animas quotidie ad seipsum, angelorum ministerio, et ineffabili potentia sua. Hoc tamen tunc plenius, et abundantius faciet, quando ad judicium veniens, corporibus animabus conjunctis, suis [Col. 0562A] fidelibus loquetur dicens: »Venite, benedicti Patris mei, percipite regnum, quod vobis paratum est ab origine mundi (Matth. XXV, 34).« Necesse autem fuit ut ipse prius iret, et coeli januas aperiret, suoque introitu singulis quibusque convenientia loca pararet. Multae enim ibi sunt mansiones; quia, ut Apostolus ait, »Stella differt a stella in claritate [(1303) 1Kb] .« Sequitur: Et quo ego vado, scitis, et viam scitis. Quo enim ibat, nisi ad Patrem? sciebant autem apostoli et Patrem, et ipsum; non specie tamen, sed fide. Credendo enim sciebant, non videndo. Qui igitur et Patrem sciebant et ipsum, sciebant utique et quo ibat, quia Patrem sciebant, et viam ipsam sciebant, quia ipsum sciebant. Sed quia haec verba nondum intelligebant, id ipsum quod sciebant, se scire nesciebant. [Col. 0562B] Unde et Thomas respondens ait: Domine, nescimus quo vadis: et quomodo possumus viam scire? Quidam enim ex ipsis putabant, quod de morte diceret: sicut Petrus, qui modo superius ait: »Domine, quo vadis?« (Joan. XIII, 36.) Cui Dominus: Quo ego vado, non potes me modo sequi, sequeris autem postea. At ille: Cur, inquit, non possum te sequi modo? Animam meam pro te pono. Vides igitur, quia de morte intelligebat, qui se simul cum ipso animam suam ponere dicebat. Hinc est itaque, quod ait Thomas: Nescimus quo vadis; quia adhuc ignorabat de quo itinere loqueretur, an mortis, an coeli. Et Dominus continuo sua responsione eis exposuit qualiter haec verba intelligere debuissent. Ait enim: Ego [Col. 0562C] sum via, veritas, et vita. Nemo venit ad Patrem, nisi per me. Si me, inquit, scitis, et viam scitis; quia ego sum via. Et si me scitis, Patrem quoque scitis; quia ego et Pater unum sumus [(1304) 1Kb] . Si vero Patrem scitis, et quo ego vado scitis, quia ego ad Patrem vado. Ego, inquit, sum via. Sed cur via? Quia nemo venit ad Patrem, nisi per me. Ego sum veritas. Unde hoc? Quia nemo cognoscit Patrem, nisi per me. »Nemo enim novit Patrem, nisi Filius et cui voluerit Filius revelare (Matth. XI, 27).« Nihil enim nisi veritate cognoscitur. Ego sum vita; quia nemo vivit, nisi per me. Si cognovissetis me, et Patrem meum utique cognovissetis. Et amodo cognoscetis eum, et vidistis eum. Vultis, inquit, venire ad Patrem? Vultis eum cognoscere? Prius me cognoscite, [Col. 0562D] quem videtis, et sic postea cognoscetis eum, quem nondum videtis. Jam enim vidistis eum, sed non in se. Vidistis autem eum, sed in me. Vidistis quidem, sed mente et fide. Ipse enim loquitur in me, quia ego a meipso non loquor. Quem, dum [Col. 0563A] auditis, videtis. Qui enim mente audit, videt utique quod audit; quia idem sunt et visus, et auditus in mente; et non solum isti, sed et gustus quoque, et odoratus, et tactus. Unde est illud: »Gustate et videte (Psal. XXXIII, 9),« id est gustando videte. Sic igitur eum vidistis, dum eum in me loquentem audistis. Et amodo cognoscetis eum, quia apud vos manebit, et in vobis erit. Dicit ei Philippus: Domine, ostende nobis Patrem, et sufficit nobis. Iste enim non mente solummodo, et fide, sed carnis etiam oculis eum videre desiderabat. Sicut et Moyses, qui ait: »Si inveni gratiam in conspectu tuo, ostende mihi faciem tuam, ut sciam te (Exod. XXXIII, 13).« Cui Dominus: »Non me, inquit, videbit homo, et vivet (Ibid., 20).« Dicit ei Jesus: Tanto tempore vobiscum [Col. 0563B] sum, et non cognovistis me? Philippe, qui videt me, videt et Patrem. Ille de exteriori visu loquebatur: Christus autem ad interiorem, id est ad intelligentiam et mentis oculos eos provocabat. Tanto tempore vobiscum sum, tanto tempore inter vos conversatus sum, vobisque in doctrina, in signis, in miraculis divinitatem et potentiam meam revelavi, et non cognovistis me? Philippe, qui videt me, non, sicut tu intelligis, oculis carnis, sed sicut ego dico, oculis mentis, videt et Patrem. Non credis, quia ego in Patre et Pater in me est? Si enim hoc credis, et me et Patrem vides. Si hoc non credis, neque me, neque 273 Patrem vides. Verba quae ego loquor vobis, a meipso non loquor. A quo igitur? A Patre. Ubi est? Audi ubi est. Pater autem in me manens, ipse facit [Col. 0563C] opera. Quid est, ipse facit opera? Ipse loquitur in me. Loquendo enim operatur Deus. »Ipse enim dixit, et facta sunt (Psal. XXXII, 9).« Verbis enim et non herbis sanat infirmos Jesus. Sed notandum valde: cum ipse et Pater unum sint, ubique tamen Patrem glorificat. Si enim dixisset: Ego a meipso, secundum humanitatem non loquor, sed divinitas in me manens ipsa facit opera, bene quidem dixisset. Hoc tamen non dixit, ut omnem ad Patrem gloriam referat. Non creditis quia ego in Patre, et Pater in me est? Alioquin propter opera ipsa credite. Si verbis, inquit, non creditis, operibus credite. Opera enim quae ego facio, ipsa manifeste ostendunt quia ego sam in Patre, et Pater in me est. Sed audite adhuc majus argumentum, et cui nemo contradicere possit. [Col. 0563D] Amen, amen dico vobis, qui credit in me, opera quae [Col. 0564A] ego facio, et ipse faciet, et majora horum faciet, quia ego ad Patrem vado. In hoc, inquit, apparet quod Dei Filius ego sum; quia non solum ego haec omnibus admiranda opera facio, verum etiam illi qui in me credunt, similia et majora opera facient [(1305) 1Kb] . Et hoc merito, quia ego ad Patrem vado, id est, quia Dei Filius sum, et ille mihi Pater est, ad quem vado. Et multum quidem convenit ut illi talia operentur, qui credunt in Filium Dei. Sequitur: Et quodcunque petieritis in nomine meo, hoc faciam, ut glorificetur Pater in Filio. Multum enim glorificatur Pater in Filio, dum talia fiunt in nomine Filii.

XL. Si diligitis me, mandata mea servate.In hoc enim et mundi hujus potestates suos amicos atque fideles probant et cognoscunt, si eis obediunt et eorum [Col. 0564B] mandata custodiunt. Probatio igitur dilectionis exhibitio est operis [(1306) 1Kb] . Qui mandatum spernit, dilectionem abnegat. Sed quo fructu Deum diligimus? Qua mercede ejus mandata servamus? Vis audire qua? Et ego rogabo Patrem, et alium Paracletum dabit vobis, ut maneat vobiscum in aeternum. Rogat enim Filius Patrem, non secundum divinitatem qua per omnia est aequalis Patri, sed secundum humanitatem, qua minor est Patre [(1307) 1Kb] . Alium autem Paracletum, Spiritum sanctum appellat. Alius enim est Pater, alius Filius, alius Spiritus sanctus. Sed non est aliud Pater, aliud Filius, et aliud Spiritus sanctus. Omnes enim unum sunt, sed unus non sunt Unum enim ad essentiam spectat: unus vero ad personam et numerum refertur. Dat igitur Deus apostolis [Col. 0564C] alium Paracletum, id est alium consolatorem; Paracletus enim consolator interpretatur [(1308) 1Kb] , per quem Spiritum sanctum intelligimus; quoniam ille, qui eos consolari solebat, non amplius inter eos corporaliter conversari habebat. Verumtamen, quamvis secundum humanitatem inter eos non erat, tamen secundum divinitatem ab eis non recedebat. Unde ipse ait: Non vos deseram, neque derelinquam. Ubi enim est Spiritus sanctus, ibi est Pater et Filius. Sciendum est autem quia sicut Pater, ita et Filius dat Spiritum sanctum, quoniam a Patre Filioque procedit. Sequitur: Spiritum veritatis, quem mundus non potest accipere, quia non videt eum, nec scit eum. Vos autem cognoscetis eum, quia apud vos manebit, et in vobis erit. Vocatur enim Spiritus veritatis [(1309) 1Kb] , [Col. 0564D] quia nihil docet, nisi veritatem. Vera sunt igitur [Col. 0565A] prophetarum dicta, et quaecunque a Spiritu sancto composita sunt. Hunc autem mundus non potest accipere, quia mundi hujus amatores eum habere et tenere non possunt. Unde hic idem Joannes apostolus ait: »Nolite diligere mundum neque ea quae in mundo sunt. Si quis diligit mundum, non est charitas Patris in eo. Quoniam omne quod in mundo est, concupiscentia carnis est, et concupiscentia oculorum, et superbia vitae, quae non ex Patre, sed ex mundo est (I Joan. II, 15, 16).« Si igitur in his qui mundum diligunt, charitas non est, Deus autem charitas est, quomodo in his qui mundum diligunt, Spiritus sanctus esse potest? Qui igitur charitatem habent, et spem suam non in incerto divitiarum sed in Deum ponunt, et virtuti operam dant, quamvis in [Col. 0565B] hoc mundo divites sint, mundi tamen amatores non sunt. Sed cur 274 mundus non potest accipere Spiritum sanctum? Quid est accipere? Tenere utique et possidere. Venit enim multoties Spiritus sanctus etiam in aliquem iniquum, qualis fuit Balaam et Caiphas, quales et illi qui Domino in judicio dicturi sunt: »Nonne in nomine tuo prophetavimus?« (Matth. VII, 22.) Venit quidem, sed in eis non manet y [(1310) 1Kb] , sicut manet in istis quibus modo Dominus ait, ut maneat vobiscum in aeternum. Nunquam enim separatur ab eis. quod in aeternum manet in eis. Audiamus modo cur mundus non possit accipere Spiritum sanctum. Dicat ipse Dominus: Quia non videt eum, nec scit eum. Quid est, non videt eum nec scit eum, nisi quia non cognoscit, neque intelligit [Col. 0565C] dulcedinem ejus, bonitatem ejus, gratias ejus, misericordiam et pietatem ejus, et caetera quae illius sunt? Hinc est enim quod Apostolus ait: »Animalis homo non percipit ea quae sunt Spiritus Dei (I Cor. II, 14).« Vos autem cognoscetis quia apud vos manebit, et in vobis erit. Illi eum cognoscunt, qui cum eo manent, et ejus voluntatem faciunt. Non relinquam vos orphanos. Veniam ad vos. Orphani sunt qui patrem non habent. Non sunt orphani Christiani, quia Christus resurrexit. Adhuc modicum, et mundus me jam non videt. Non enim iniquis hominibus et mundi hujus amatoribus, sed solis apostolis aliisque fidelibus post resurrectionem suam Salvatorem nostrum apparuisse legimus. De quibus subditur: Vos autem [Col. 0565D] videbitis me, quia ego vivo, et vos vivetis. Neque enim conveniens erat ut Christus a mortuis resurgens, factusque jam aeternus et immortalis, iniquis hominibus Deo mortuis, et a vita quae Christus est, separatis se manifestaret. Manifestavit autem se discipulis suis, ut vivus a viventibus videretur. In illo die vos cognoscetis quia ego sum in Patre meo, et vos in me, et ego in vobis. In quo die? In illo in quo ego mittam vobis Spiritum veritatis, ut maneat vobiscum in aeternum. Ipse enim eos docuit, ipse eis fidei mysteria [Col. 0566A] revelavit. Unde ipse Dominus ait: »Cum autem venerit ille Spiritus veritatis. docebit vos omnem veritatem (Joan. XVI, 13).« Est autem Filius in Patre, quia unum idemque est cum Patre. Sumus et nos in Christo, quia membra ejus. Est ipse in nobis, quia vita nostra. Illa igitur anima mortua est. et Deum videre non potest, quae hanc vitam non habet. Qui habet mandata mea et servat ea, ipse est qui diligit me. Quo fructu? Qui autem diligit me. diligetur a Patre meo. Quid inde? Et ego diligam eum. Qua utilitate? Et manifestabo ei meipsum. Si ergo non sufficit tibi ut diligaris a Patre, si non sufficit tibi ut te Filius diligat, sufficiat tibi quod ille, qui sapientia est, qui veritas est, qui justitia est, manifestabit seipsum tibi. In his enim omnis animae beatitudo [Col. 0566B] consistit. Hoc solum desiderabat Moyses, cum Domino diceret: »Si inveni gratiam in oculis tuis, ostende mihi faciem tuam, ut videam te (Exod. XXXIII, 13).« Beatus igitur ille. cui ille manifestabitur, quo manifestato, nihil deerit ad beatitudinem. »Scimus enim quia, cum apparuerit et revelabitur nobis, similes ei erimus, quia videbimus eum sicuti est (Joan. III, 2).« Sed cui non sufficit ut sit similis Filio Dei? Similis autem ejus est, qui eum videt sicuti est. Sufficiat igitur nobis hoc, quod seipsum manifestabit nobis. Dicit ei Judas, non ille Iscariotes: Domine, quid factum est, quia nobis manifestaturus es teipsum, et non mundo? Respondit Jesus et dixit ei:

XLI. Si quis diligit me, sermonem meum servabit, et Pater meus diliget eum, et ad eum veniemus, et mansionem apud eum faciemus.[Col. 0566C] Qui non diligit me, sermonem meum non servat. Haec enim respondit Dominus cuidam discipulo interroganti cur suis tantum discipulis et fidelibus, et non universo mundo se manifestaret. Magna quaestio, magnaeque quaestionis nobilissima solutio. Ideo, inquit. mundo, id est mundi amatoribus, me non manifesto, quia me non diligunt. Quod ex eo quidem apertissime probatur, quia sermonem meum non servant. Mei autem discipuli et fideles, quia diligunt me, et quia mandata mea custodiunt, digni sunt, quibus meipsum manifestare debeam, ut cognita sapientia sint sapientes, cognita justitia sint justi, cognita veritate sint veraces, [Col. 0566D] et vita cognita in aeternum vivant. Haec enim omnia Christus est. Omnia haec manifestantur in Christo. Et non solum haec, inquit, habebit ille qui diligit me, sed et Pater meus diliget eum. Quanta dilectione! Vis audire quanta? Et ad eum veniemus, et non tantum veniemus, sed et mansionem quoque apud eam faciemus. In illis enim mansionem Dominus facit, in quibus veniens manet, et a quibus, postquam venit, non recedit. Venit enim Dominus in eos, sed mansionem non facit in [Col. 0567A] eis qui ad tempus credunt, et 275 in tempore tentationis recedunt. Sequitur: Et sermo, quem audistis, non est meus, sed ejus qui misit me Patris. In hoc enim apertissime monstrat, omnia haec verba, quae discipulis audientibus locutus est, non humanitatis, sed divinitatis esse. Et ejus igitur erat sermo iste secundum divinitatem, et ejus non erat secundum humanitatem [(1311) 1Kb] . Potest autem et altius intelligi, ut sic dicatur: Et sermo quem audistis, non est meus, sed ejus qui misit me, Patris: id est, ego non sum a meipso, sed a Patre, qui misit me, cujus utique Verbum, et sermo, et sapientia ego sum [(1312) 1Kb] . Me igitur loquente, quid audistis, nisi Verbum Patris, quod in principio erat Verbum, et sermonem, et sapientiam Patris? Verbum [Col. 0567B] autem, sermo et sapientia non a se, sed ab alio sunt. Sermo igitur, quem audistis, non est meus, quia ego non sum a meipso. Haec locutus sum vobis apud vos manens. Haec, inquit, omnia verba locutus sum ego Verbum. Mea igitur sunt haec verba; sed ego non sum meum Verbum. Cujus ergo? Illius, de quo dicitur: »Verbo Domini coeli firmati sunt, et spiritu oris ejus omnis virtus eorum (Psal. XXXII, 6).« Paracletus autem Spiritus sanctus, quem mittet Pater in nomine meo, ille vos docebit omnia et suggeret vobis omnia, quaecunque dixero vobis. Doletis, inquit, quia non semper vobiscum corporaliter maneo, et quia haec verba, meaeque carnis praesentiam subtraho vobis; sed nolite contristari, quia mea vice, et in meo nomine magnus consolator, et [Col. 0567C] doctor sapientissimus dabitur vobis. Ille vos consolabitur. Ille vos docebit. Ille vobis omnia suggeret, et ministrabit quaecunque dixero vobis. Pacem relinquo vobis, pacem meam do vobis. Sed non quomodo mundus dat, ego do vobis. Mundus enim non dat pacem, nisi his, a quibus accipit pacem. Sed quid dicit Apostolus? »Si fieri potest, quod ex vobis est, cum omnibus hominibus pacem habentes (Rom. XII, 18);« et Psalmista: »Cum his, qui oderunt pacem, eram pacificus: cum loquebar illis, impugnabant me gratis (Psal. CXIX, 7).« Et talem quidem pacem dedit Jesus discipulis suis, dicens eis: »Diligite inimicos vestros, benefacite his qui oderunt vos (Matth. V, 44).)« Hanc autem pacem debemus habere cum malis, non ut eis in malitia consentiamus, sed ut [Col. 0567D] ab iniquitate eos ad justitiae viam trahamus. Inde est enim quod Dominus ait: »Nolite putare, quia pacem veni mittere in terram: non veni pacem mittere, sed gladium (Matth. X, 34).« Non turbetur cor vestrum, neque formidet: audistis, quia ego [Col. 0568A] dixi vobis: Vado et venio ad vos. Non turbetur, inquit, cor vestrum de morte mea, neque formidet de absentia mea. Estote semper memores, quia ego dixi vobis: Vado, et venio ad vos. Non dixi solummodo, Vado, sed Vado, et venio. Sicut igitur turbamini quia dixi, Vado, ita confortamini, quia dixi, Venio. Ad Patrem vado, sed vos non relinquo. Major est divinitas, quae vobiscum remanet quam humanitas, quae coelos ascendet. Jam enim et illius imbecillitatem, et hujus potentiam cognovistis. Vadit igitur Christus ad Patrem per humanitatem, qui ubique est per divinitatem [(1313) 1Kb] . Quomodo ergo venit? Ipse enim utrumque dicit et Vado, et Venio. Venit enim, et invisibiliter venit, praebendo auxilium, dando solatium, corroborando fidem, et confirmando [Col. 0568B] charitatem. Sic enim Dominus ad Apostolum venerat, qui ait: »An experimentum quaeritis ejus, qui in me loquitur Christus?« (II Cor. XIII, 3.) Hoc autem modo, non Filius, sed Pater quoque vadit et venit. Unde et modo superius: Ad eum veniemus, et mansionem apud eum faciemus.--- Si diligeretis me, gauderetis utique, quia ego ad Patrem vado, quia Pater major me est. Diligebant enim eum apostoli, sed nondum spirituali perfectoque amore, dum solum carnis praesentiam se amittere dolebant. Hoc enim non fecit Joannes Baptista, neque corporaliter eum eo conversatus est, quem secundum divinitatem apud se semper habebat, semperque mentis oculis inspiciebat. Si diligeretis me, inquit, sicut me diligere debetis, et [Col. 0568C] sicut post adventum Spiritus sancti me diligetis; unde vos modo doletis, inde utique gauderetis. Doletis igitur, quia ad Patrem vado, quia portas paradisi aperio, quia coeli januas pando, quia vitae semitam vobis ostendo, et Spiritum Paracletum 276 vobis mando? »Nisi enim ego abiero, Paracletus non veniet ad vos. Si autem abiero, mittam eum ad vos (Joan. XVI, 7).« Vado igitur ad Patrem, quia Pater major me est, id est, secundum hoc vado ad Patrem, secundum quod major est pater. Aequalis est enim Patri secundum divinitatem, minor vero secundum humanitatem. Et nunc dixi vobis, priusquam fiat: ut cum factum fuerit, credatis. Quod credatis? Quaecunque vobis dixi, et credere jussi. Jam non multa loquar vobiscum. [Col. 0568D] Cur? Vultis audire cur? quia jam passioni appropinquo. Jam cum satellitibus suis princeps hujus mundi ad praedam occurrit. Et hoc est, quod ait: Venit enim princeps mundi hujus, et in me non habet quidquam. Venit adversus me, saevit, et [Col. 0569A] fremit contra me, sed nihil habet in me. »Potestatem enim habeo ponendi animam meam, et iterum sumendi eam. Nemo tollit eam a me, sed ego pono eam a meipso (Joan. X, 18).« Considera modo, quid in aliorum exitu facit, qui contra ipsum mundi Salvatorem et Dominum venire praesumpsit. Sed cur princeps mundi dicitur diabolus? Cur hujus? Non enim sine causa dictum est hujus. Aliquid enim determinatur, dum dicitur hujus. Non enim diceretur princeps mundi hujus, si totius mundi princeps esset. Est igitur princeps mundi hujus, hujus nequam et praesentis, et Christum occidere cupientis [(1314) 1Kb] . Est denique princeps mundi hujus, id est omnium illorum qui non habent curam alterius, nisi saeculi hujus. Et quasi aliquis [Col. 0569B] diceret: Si princeps mundi hujus non habet quidquam [Col. 0570A] in te, et si nihil potest adversum te, cur te non defendis? Cur te occidi permittis? Ait: Sed ut cognoscat mundus, quia diligo Patrem, et sicut mandatum dedit mihi Pater, sic facio. Amodo, inquit, est non impotentia, non ex defectu, sed obedientia. Poteram me defendere, si voluissem. Sed ut cognoscat mundus, quia diligo Patrem, et cognoscendo, me imitetur, »factus« sum »obediens« Patri »usque ad mortem (Philipp. II, 8).« Et sicut mandatum dedit mihi Pater, sic facio, id est, sicut voluit Pater, ita facio. Ipsum enim voluisse, mandasse fuit, quoniam una eademque voluntas est in utroque. Surgite; eamus hinc. Non est hic locus nostrae habitationis. Coelum attendite, quia inde originem habetis.



PARS TERTIA
[Col. 0569]

277 XLII. [CAP. XV.] Ego sum vitis vera, et Pater meus agricola est.Omnem palmitem in me non ferentem fructum tollet eum; et omnem, qui fert fructum, purgabit eum, ut fructum plus afferat. Ecce vitis vocatur Christus, et vitis vera. Sed cur vitis, et cur vera? Vitis enim vocatur, quia vinum fecit. Omnia enim haec Evangeliorum verba vinum sunt, et non qualecunque, sed optimum vinum, non de alia, nisi de hac vite vindemiatum et expressum. Inde est enim, quod in suae praedicationis initio aquas Dominus convertit in vinum, quatenus nova vitis novum vinum funderet, quo illas nuptias et architriclinum inebriaret. Dicitur autem vitis vera. Fortasse ad illius vitis distinctionem, quae et pro [Col. 0569C] uvis labruscas, et pro vino dedit acetum [(1315) 1Kb] . Hujus vinum dulce, semperque suave. Hujus verba semper vera, et nullius falsitatis admistione corrupta. Dicat ergo: Ego sum vitis vera, et Pater meus agricola est. Sed quid facit iste agricola? Vis audire quid? Omnem palmitem in me non ferentem fructum, tollet eum; et omnem, qui fert fructum, purgabit eum, ut fructum plus afferat. Quot sunt Christiani, tot sunt et palmites hujus vitis. Alii quidem boni, alii autem mali; et boni quidem fructiferi; mali autem infructuosi. Tolluntur infructuosi, et incenduntur; fructiferi vero purgantur, et gladio spiritus amputantur, ut fructum plus afferant. Gladius spiritus, est verbum Dei, et iste sermo sancti [Col. 0570B] Evangelii. De quo et subditur; Jam vos mundi estis propter sermonem quem locutus sum vobis. Audis igitur, quia sermo Dei gladius est et ferramentum quo ab omni nociva superfluitate isti et mundati et purgati sunt. Primi enim palmites hujus vitis fuerunt apostoli. Quibus modo Dominus ait: Manete in me et ego in vobis. Et cur maneant, reddit causam. Sicut palmes non potest ferre fructum a semetipso, nisi manserit in vite, sic nec vos, nisi in me manseritis. Ego sum vitis et vos palmites. Ipse Dominus exponit qualiter ejus verba intelligere debeamus. Siccatur enim palmes, si separetur a vite, quoniam humorem totamque vitam habet in vite. Ita et Christianus, si a Christo separetur, moritur, quia [Col. 0570C] separatur a vita. Qui manet in me, et ego in eo, hic affert fructum multum. Ille, inquit, affert fructum multum, qui manet in me, et quasi membrum meum mihi adhaeret, et in quo ego maneo, qui sapientia sum et veritas, et vita. Ideo enim apostoli tantum fructum de suae praedicationis semine Domino attulerunt, quia ab ejus fide et dilectione nullatenus separari potuerunt. Insuper et ipse Dominus in eis erat, qui eorum semini incrementum dabat. Nam, ut Apostolus ait, »Neque qui plantat est aliquid, neque qui rigat, sed qui incrementum dat, Deus (I Cor. III, 7).« Unde et subditur: Quia sine me nihil potestis facere. Et si quis in me non manserit, mittetur foras, sicut palmes, et arescet, et colligent [Col. 0571A] eum, et in ignem mittent et ardet. Qui enim in Christi fide non manet, de Ecclesia et sanctorum collegio foras ejicitur, arescit et moritur, et a malignis spiritibus rapitur, in ignem aeternum et inexstinguibilem mittitur, et ibi sine fine cruciatur, et ardet. Si manseritis in me, et verba mea in vobis manserint, quodcunque volueritis, petetis, et fiet vobis. Magna promissio, magnum et incomparabile donum! Qui manet in Christo, et in quibus manent verba Christi, petant quod volunt, et fiet eis. Si enim male voluerint et male petierint, jam nec ipsi manent in Christo, nec in ipsis manent verba Christi [(1316) 1Kb] . Recordentur igitur verborum Christi; imo non recordentur, sed firmiter teneant, semperque in memoria habeant, et sic petant, sicut verba [Col. 0571B] Christi petere docent. Quaerant igitur regnum Dei, et justitiam ejus, et omnia adjicientur eis (Matth. VI, 33). Petant in fide nihil haesitantes, et ea petant, quae ad salutem pertinent, et quae Dei dispositioni et verbis evangelicis non sint contraria. Sed haec specialiter dicuntur apostolis quorum sanctas petitiones semper et ubique Dominus exaudivit. Rogavit enim Apostolus Dominum, et ter rogavit, seque bene a Domino exauditum 278 intellexit, postquam se contra seipsum petisse cognovit. Exauditur enim homo, si fiat, quod vult. Factum est autem quod Apostolus voluit, quia, postquam suam petitionem contra seipsum esse cognovit, jam exaudiri noluit. Unde et ait: »Libenter igitur gloriabor in infirmitatibus meis, ut inhabitet in me virtus [Col. 0571C] Christi (II Cor. XII, 19).« Nam neque hic simpliciter dicitur, quodcunque petetis, sed quodcunque volueritis, et petetis, fiet vobis. In hoc clarificatus est Pater meus, ut fructum plurimum afferatis, et efficiamini mei discipuli. In hoc, inquit, et propter hoc, me revelante et docente, Pater meus manifestatus et clarificatus est in vobis, ut vos quoque eum ubique praedicando et clarificando, fructum plurimum afferatis, et multas gentes ad eum convertatis, et efficiamini mei discipuli, me imitando non solum vita et doctrina, verum etiam miraculorum operatione. Sicut dilexit me Pater, et ego dilexi vos. Manete in dilectione mea. Multum enim debet diligere, qui multum diligitur. Si praecepta mea servaveritis, manebitis in dilectione mea, sicut [Col. 0571D] et ego Patris mei praecepta servavi, et maneo in ejus dilectione. Haec locutus sum vobis, ut gaudium meum in vobis sit, et gaudium vestrum impleatur. In illis est gaudium Christi, qui tale gaudium habentk, quale habet Christus; sive etiam de quorum sancta conversatione gaudet Christus.

XLIII. Hoc est praeceptum meum, ut diligatis invicem, sicut dilexi vos.Multa sunt praecepta Domini, sed omnia in hoc uno praecepto concluduntur. Unde Apostolus ait, Quia »plenitudo legis est dilectio [Col. 0572A] (Rom. XIII, 10).« Dilectio utique, qua et Deum et proximum diligamus. »In his enim duobus praeceptis universa lex pendet, et prophetae (Matth. XXII, 40).« Sed haec ideo unum sunt, quia quicunque diligit Deum, diligit et proximum secundum illud: »Qui enim non diligit fratrem suum, quem videt, Deum, quem non videt, quomodo potest diligere? et hoc mandatum habemus a Deo, ut qui diligit Deum, diligat et fratrem suum (I Joan. IV, 20, 21);« similiter autem, qui proximum diligit, et Deum diligit, si tamen vera dilectione eum diligat. Non est enim vera dilectio, quae temporales utilitates attendit, et non ad aeternae beatitudinis gloriam tendit. Si enim pro talibus utilitatibus diligas fratrem tuum, sic diligis eum, sicut equum tuum et asinum [Col. 0572B] tuum. In his enim simul cum ipsis utilitatibus deficit amor. At vero charitas nunquam deficit. Unde scriptum est: »Aquae multae non potuerunt exstinguere charitatem, nec flumina obruent eam. Quia fortis est, ut mors, dilectio, dura sicut infernus aemulatio (Cant. VIII, 7, 6).« De qua aemulatione Apostolus ait: »Aemulor enim vos Dei aemulatione (II Cor. XI, 2).« Vera igitur dilectione proximum diligit, qui non carnis affectione, nec terreno commodo eum diligit, sed propter Deum, et praecepta Dei. Talem enim dilectionem se habere Dominus ostendebat, cum diceret: »Quae est mater mea, et qui sunt fratres mei? Quicunque fecerit voluntatem Patris mei, qui in coelis est, ipse mea mater, et soror, et frater est (Matth. XII, 48-50).)« Diligo, [Col. 0572C] inquit, matrem meam et fratres meos, non quia mater mea est, et fratres mei; sed quia faciunt voluntatem Patris mei. Apparet igitur, quod quicunque diligit proximum, diligit et Deum, siquidem proximum diligit propter Deum. Similiter autem et qui Deum diligit, proximum diligit, quoniam, qui Deum diligit, praeceptum ejus custodit. Et hoc est praeceptum ejus, ut nos invicem diligamus, sicut ipse dilexit nos. Quomodo ipse dilexit nos? Plena et perfecta dilectione. Majorem enim hac dilectionem nemo habet, quam ut animam suam ponat quis pro amicis suis. Hanc autem ditectionem erga nos habuit Jesus. Hanc igitur et nos habeamus. Vos amici mei estis, sic tamen si feceritis, quae ego praecipio vobis. [Col. 0572D] Non sunt igitur ejus amici, qui ejus praecepta non custodiunt. Jam non dicam vos servos. Cur? Quia servus nescit quid faciat dominus ejus. Quid igitur? Vos autem dixi amicos. Et hoc cur? Quia omnia, quaecunque audivi a Patre meo, nota feci vobis. Merito eis mutat nomina, quibus mutat officia. Non quia servi esse desierint, sed quod magis familiares esse coeperint. Jam non solum ad laborem mittuntur, ut servi; sed ad secreta consilia vocantur, ut amici. Quaecunque enim audivit a Patre suo: nota fecit eis; illo tamen tempore notificanda eis, et [Col. 0573A] necessaria eis. Unde et in sequentibus ait: »Adhuc multa habeo vobis dicere; sed non potestis portare modo. Cum autem venerit ille Spiritus veritatis, docebit vos omnem veritatem (Joan. XVI, 12).« Sic enim multa determinanda sunt, quae universaliter dici videntur. Quale est illud: »Cum exaltatus fuero a terris, omnia traham ad meipsum (Joan. XII, 32).« Itemque: »Praedicate Evangelium omni creaturae (Marc. XV, 16).« Et Apostolus de charitate: »Omnia credit, omnia sperat, omnia sustinet (I Cor. XIII, 7).« Et multa his similia. Nam et id, quod modo diximus, »Docebit vos omnem veritatem,« similiter determinandum est: alioquin verum non esset quod Apostolus ait: »Nunc cognosco ex parte, tunc autem cognoscam, sicut et cognitus sum (Ibid., 12).« [Col. 0573B] Nemo enim in hac vita cognoscit omnem veritatem. Dicat ergo Jesus discipulis suis: Quaecunque audivi a Patre meo, nota feci vobis. Hoc tempore, subauditur, necessaria vobis, et revelanda vobis. Non enim sunt modo omnia dicenda vobis; quia non est 279 vestrum nosse tempora et momenta quae Pater posuit in sua potestate [(1317) 1Kb] . Non vos me elegistis, sed ego elegi vos, et posui vos, ut eatis et fructum afferatis, et fructus vester maneat. Quid est igitur quod in Canticis canticorum Ecclesia dicit: »Dilectus meus candidus et rubicundus, electus ex millibus (Cant. V, 16),« si ipsi eum non elegerunt?« Quid est etiam quod Psalmista ait. »Et cum electo electus eris?« (Psal. XVII, 27.) Elegit igitur Dominus discipulos suos, elegerunt et discipuli Dominum. Sed [Col. 0573C] ipse prius elegit eos, et ipsi postea elegerunt eum. Quod illi utique non fecissent, nisi ipse prius eos elegisset. Et ipse quidem elegit eos, ut ejus discipuli essent. Ipsi vero elegerunt eum, ut eorum Dominus esset. Ego, inquit, elegi vos. Ad quid? Ut eatis in universum mundum, et praedicetis Evangelium omni creaturae. Et fructum afferatis. Iste fructus, omnium fidelium multitudo intelligitur. De quo bene subditur: Et fructus vester maneat. Hoc est enim quod alibi ait: »Qui credit in me, non morietur in aeternum (Joan. XI, 26).« Et: »Quodcunque petieritis Patrem in nomine meo, dabit vobis (Joan. XVI, 23).« Quod Dominus promisit futurum, nos videmus esse completum. Scimus enim apostolos in nomine Jesu Christi caecos illuminasse, paralyticos curasse, leprosos [Col. 0573D] mundasse, mortuos suscitasse, et alia omnia suscepisse, pro quibus Patrem deprecati sunt in nomine Filii. Apostolus tamen dicit: »Ne magnitudo revelationum extollat me, datus est mihi stimulus carnis meae, angelus Satanae, ut me colaphizet. Propter quod ter Dominum rogavi ut discederet a me, et dixit mihi: Sufficit tibi gratia mea. Nam virtus in infirmitate perficitur (II Cor. XII, 7, 8, 9).« [Col. 0574A] Ac si diceret: Adversum te rogas tibi; contraria postulas; virtutis lorica exspoliari petis. Et mox Apostolus, cognita ratione, laetus valde, quod exauditus non fuerat, ait: »Libenter igitur gloriabor in infirmitatibus meis, ut inhabitet in me virtus Christi (Ibid.).« Bene igitur exauditus est, qui inde laetatur quod exauditus non est [(1318) 1Kb] .

XLIV. Haec mando vobis, ut diligatis invicem.Magna est. virtus charitatis, quae toties discipulis a Domino commendatur. Qui hoc unum mandatum custodit, legem et prophetas adimplet. De hoc enim per prophetam dicitur; quia »Verbum breviatum faciet Deus super terram (Isa. X, 22).« Si vos mundus odit, scitote quia me priorem vobis odio habuit. Nolite, inquit, mirari, si mundus vos [Col. 0574B] odio habuit. Nolite mirari si mundi amatores vos persequuntur et perdere nituntur. Sed potius scitote et memores estote quia me priorem vobis, quia me omnium majorem et Dominum non solum odio habuerunt, verum etiam occiderunt. Si de mundo fuissetis, mundus quod suum erat diligeret. Quomodo enim de mundo non sunt, qui de hominibus nati sunt et de terra facti sunt? [(1319) 1Kb] Fuerunt utique de mundo; sed jam tunc non erant de mundo, quia nullum amorem habebant in gloria et voluptatibus mundi. Unde et subditur: Quia vero de mundo non estis, sed ego elegi vos de mundo, propterea odit vos mundus. Non enim dixit, quia de mundo non fuistis; sed potius quia de mundo non estis; quoniam, etsi tunc de mundi hujus amatoribus non erant, de mundo [Col. 0574C] tamen assumpti et electi erant. Et idcirco mundus, id est mundi amatores, eos non diligebant, quia sibi operibusque suis contrarios esse videbant. Unde et de Salvatore nostro dicebant: »Venite, interficiamus justum, quoniam contrarius est operibus nostris (Sap. II, 12).« Mementote sermonis mei, quem ego dixi vobis: Non est servus major domino suo. Hoc autem ad quid dixerit audiamus. Si me, inquit, persecuti sunt, et vos persequentur. Si sermonem meum servaverunt, et vestrum servabunt. Nec in vobis fieri dubitetis, quod in me fieri videtis. Sed haec omnia facient vobis, non propter vos, sed propter nomen meum, quod praedicabitur a vobis. Et hoc ideo, quia nesciunt eum qui misit me. Si enim scirent Patrem, [Col. 0574D] sciren et Filium, cujus est Pater. Sed cur nesciunt? Quia scire nolunt? Scire autem, credere est. Venit ad eos, locutus est eis, Scripturas aperuit, veritatem revelavit, signa multa et inaudita miracula fecit. Ei tamen credere noluerunt. Nulla igitur eis est excusatio. Et hoc est quod ait: Si non venissem et locutus eis fuissem, peccatum non haberent; nunc autem excusationem non habent de peccato suo. Quid est hoc: Si non venisset, peccatum non haberent? Ergo [Col. 0575A] non habebant Judaei peccatum, priusquam veniret ille qui venit tollere peccata? Habebant quidem peccata; hoc tamen peccatum non habuissent, si Christus non venisset. Non enim de omni peccato hoc debet intelligi, sed de peccato 280 infidelitatis, quod Christo credere noluerunt, quod eum oderunt et occiderunt. Unde et subditur: Qui me odit, et Patrem meum odit. Non parum igitur et leve videatur eis quod me oderunt, qui simul meeum et Patrem oderunt. Ego enim et Pater unum sumus. Si opera non fecissem in eis, quae nemo alius fecit, peccatum non haberent. Hoc enim solum Judaeis sufficere debuit, quod et Dei Filium se esse dicebat, et tanta miracula faciebat. Quae utique facere non posset, si mentiretur. Nunc autem et viderunt, et [Col. 0575B] oderunt, et me, et Patrem meum. Sed hoc totum factum est ut adimpleatur sermo qui in lege eorum scriptus est (Psal. XXIV, 19): Quia odio habuerunt me gratis. Sed dicit aliquis: Quid igitur ad eos, si ideo hoc Judaei fecerunt, ut sermo legis adimpleretur? Multum quidem. Eorum enim iniquitas fuit causa, ut hoc de eis Propheta praediceret. Quod si ille non praedixisset, tamen nihilominus evenisset. Quamvis igitur quod ille praedixit, non evenire non potuit, non tamen propheticus sermo, sed eorum iniquitas hujus tanti mali causa fuit [(1320) 1Kb] .

XLV. Cum autem venerit Paracletus, quem ego mittam vobis a Patre, Spiritum veritatis, qui a Patre procedit, ille testimonium perhibebit de me.Et vos testimonium perhibebitis, quia ab initio mecum estis. [Col. 0575C] Semper Salvator noster tristibus miscet laeta, ut discipulorum corda moerentia consoletur. Cum, inquit, venerit Paracletus, qui consolator interpretatur, ille testimonium perhibebit de me. Ille et vos, et alios multos perfectissime intelligere faciet, quia et qualis ego sim. Ipse enim in vobis loquitur, et per vos. Cum igitur steteritis »ante reges et praesides, nolite cogitare quomodo aut quid loquamini. Dabitur enim vobis in illa hora quid loquamini. Non enim vos estis qui loquimini, sed Spiritus Patris vestri, qui loquitur in vobis (Matth. X, 19, 20).« Et ipse quidem testimonium perhibebit de me, ejusque virtute et inspiratione innumerabilis multitudo hominum convertetur ad me. Et non solum ipse, sed vos quoque testimonium mihi perhibebitis, quia ab initio mecum [Col. 0575D] estis. Multa (quasi diceret) jam scitis quae ab initio a me audistis, quoniam extunc mecum fuistis, in quibus mihi testimonium perhibebitis. Non enim habebant necessarium iterum discere quae ab ipsa Sapientia didicerant, et memoriae jam commendaverant. Una enim, eademque doctrina est et Patris, et Filii, et Spiritus sancti. Et quamvis quaedam personaliter [Col. 0576A] agere videatur, una tamen omnium trium est operatio. Quos igitur docet Filius, docet et Pater et Spiritus sanctus. Sic et in aliis. Unum enim sunt, simul ubique et inseparabiles. Paucis autem verbis hoc in loco Spiritus sanctus et a se venire, et a Patre Filioque procedere ostenditur. In eo enim quod dicitur, cum venerit, a seipso venire ostenditur. In eo vero quod Dominus ait, quem ego mittam vobis a Patre, ab utroque procedere monstratur [(1321) 1Kb] . Quid est enim, quem ego mittam vobis a Patre, nisi quem Pater, et ego mittam vobis? Ab utroque enim mittitur, quia ab utroque procedit. Sed quia Pater a nullo, Filius a Patre, Spiritus sanctus a Patre et Filio; ideo Dominus ait: Qui a Patre procedit. Et tale est ac si diceret: Ab illo procedit Spiritus sanctus, [Col. 0576B] a quo et ego exivi, et veni in mundum. Multa enim, ut in hoc libro apparet, habet Filius cum Patre communia, quae tamen non ad se, sed ad Patrem honorandum refert. Quomodo autem et quando Spiritus sanctus super Christi discipulos venerit, Lucas evangelista in Actibus apostolorum plenissime narrat. Ait enim: »Cum complerentur dies Pentecostes, erant omnes discipuli pariter in eodem loco, et factus est repente de coelo sonus, tanquam advenientis spiritus vehementis, et replevit totam domum ubi erant sedentes. Et apparuerunt illis dispertitae linguae tanquam ignis, seditque supra singulos eorum« Spiritus sanctus. »Et repleti sunt omnes Spiritu sancto, et coeperunt loqui variis linquis, prout Spiritus sanctus dabat eloqui illis (Act. II, 1, 2, 3).« Et [Col. 0576C] merito quidem die quinquagesimo venit Spiritus sanctus, quia ipse est remissio omnium peccatorum. Annus enim quinquagesimus, qui hunc diem significabat, Jubilaeus vocatur, id est annus remissionis: in quo et servis dabatur libertas et omnis haereditas ad proprios dominos revertebatur. Quod quidem tunc completum est, quando Ecclesiae duces in Spiritu sancto baptizati, et ab omni vitiorum servitute liberati sunt [(1322) 1Kb] . Unde ipse Dominus ait: Quia »Joannes baptizavit quidem aqua, vos autem baptizabimini in Spiritu sancto non post multos hos dies (Act. I, V).«---»Nisi« enim »quis renatus fuerit ex aqua et Spiritu sancto, non intrabit in regnum Dei (Joan. III, 3).« Hac igitur die et haerereditas 281 et libertas reddita est nobis; quia [Col. 0576D] ille, sine quo haereditas et libertas haberi non potest, datus est nobis. Haereditas nostra, regnum Dei est: in quod non intratur, nisi per aquam et Spiritum sanctum. Hac itaque die genus humanum venit ad jubilaeum. Hac die venit ad annum libertatis et remissionis. Hoc anno coeperunt apostoli clangere tuba, et loqui, et praedicare omnibus linguis. [Col. 0577A] Has enim tubas illae tubae significabant, quibus tunc, incipiente jubilaeo, tota illa terra ad festivitatem parabatur. Apparuit autem in igne Spiritus sanctus, ut manifestissime intelligamus, quia ejus praesentia mentis oculi illuminantur, peccata uruntur, et corda fidelium igne charitatis accenduntur. Sed quia ignis iste linguarum speciem habebat, ipsum qui in Sanctis loquitur. se esse ostendebat, et linguis quodammodo linguas tangebat, et sic ad loquendum apostolos instruebat. Sequitur [CAP. XVI.]: Haec locutus sum vobis, ut non scandalizemini. Unde? Vultis audire unde? Absque synagogis facient vos, et quasi iniquos, et contra legem facientes a se repellent, et a synagogis ejicient. Vos autem verborum meorum memores, non scandalizemini, [Col. 0577B] sed patienter et fiducialiter omnia sustinete. Dixi, vobis, quia absque synagogis facient vos. Ecce plus dico: Venit hora, ut omnis, qui interficit vos, arbitretur obsequium se praestare Deo. Totus contra vos mundus conjurabit. Totus exercitus Satanae contra vos armabitur. Hinc Judaei, inde gentiles: isti propter legis observationem, illi propter deorum religionem. Et in tantum omnes abominabuntur vos, ut magnum se arbitretur obsequium praestare Deo, quicunque interfecerit vos. Et haec facient vobis, quia non noverunt Patrem, neque me. Si enim Patrem, et Filium cognovissent, se errasse utique intellexissent, et sic errorem reliquissent, et ad fidem venissent. Sed haec locutus sum vobis, ut, cum venerit hora eorum, reminiscamini, quia ego dixi vobis. [Col. 0577C] Cur reminiscamini? Ut in ipsis tribulationibus, et angustiis constantius firmiusque pugnetis, cum me omnia praescisse et praedixisse cognoscetis. Haec autem vobis ab initio non dixi, quia vobiscum eram. Si enim semper cum eis corporaliter esset, hac tali consolatione eos praemunire necessarium non esset. Unde et subditur:

XLVI. At nunc vado ad eum qui misit me, et nemo ex vobis interrogat me: Quo vadis?Dixerat superius beatus Petrus: »Domine, quo vadis? (Joan. XIII, 36.)« Sed jam nunc ejus sermonibus omnes edocti et instructi, nemo eum interrogat quo vadit; quoniam certissime sciunt quia ad Patrem vadit. Ut quid enim interrogarent quod sciebant, et unde [Col. 0578A] non dubitabant? Sed quia haec locutus sum vobis, tristitia implevit cor vestrum. Videbat enim eos contristatos de recessu suo, quem modo audierunt et cognoverunt in sermone suo. Quis enim non doleret, a tali, tam bono, tam dulci, tamque suavi Domino separari? Sed ego veritatem dico vobis: Expedit vobis, ut ego vadam. Quid enim veritas nisi veritatem dicere potest? Dicit igitur hoc, non tantum sermonem suum confirmando, quantum illorum corda consolando. Si enim non abiero, Paracletus non veniet ad vos: si autem abiero, mittam eum ad vos. Quamvis enim et ibi, et ubique Spiritus Paracletus erat, siquidem »Spiritus Domini replevit orbem terrarum (Sap. I, 7);« aliter tamen venturus erat. Sic enim ante tempora praedestinatum fuerat, [Col. 0578B] ut prius Dei Filius de Virgine nasceretur, moreretur, resurgeret, coelos ascenderet, et sic tandem Spiritum sanctum consolandis discipulis mitteret. Sic erat dispositum, sic praefinitum, et aliter evenire non poterat [(1323) 1Kb] . Et cum venerit ille, arguet mundum de peccato, et de justitia, et de judicio. Hoc autem exponit: De peccato quidem, quia non credunt in me. De justitia vero, quia ad Patrem vado, et jam non videbitis me. De judicio autem, quia princeps hujus mundi jam judicatus est. Ecce tria posuit, in quibus Spiritus sanctus mundum redarguit. De quibus ipse quoque Dei Filius eum prius redarguerat. Tale est igitur, ac si diceret: Ego quidem ad Patrem vado; sed Spiritum vobis Paracletum mitto, qui mea vice vos [Col. 0578C] doceat, confirmet, et corroboret; qui in vobis, et per vos arguat mundum de peccato, et de justitia, et de judicio. De peccato quidem infidelitatis [(1324) 1Kb] quia non credunt in me. Et quia non credunt 282 in me, justitiam non operantur. Et ideo arguet eos Spiritus sanctus etiam de justitia [(1325) 2Kb] . Sed cur ipse vice mea, et non ego per meipsum? Quia ego ad Patrem vado, et jam non videbitis me. Ipse enim hanc redargutionem facere non poterat, nisi quia secundum carnem coelos ascendebat, et quia corporaliter in hoc mundo ulterius non manebat. Et non solum de peccato, et de justitia, verum etiam de judicio arguet mundum Spiritus sanctus. De quo judicio? De illo quidem, de quo superius ait: [Col. 0579A] »Nunc judicium est mundi. Nunc princeps hujus mundi ejicietur foras (Joan. XII, 31).« Unde et bene hic dicitur: De judicio quidem, quia princeps mundi hujus jam judicatus est, id est foras ejectus est [(1326) 1Kb] . De tali namque judicio ait Psalmista: Judica, Domine, judicium meum, et causam meam. Itemque: »Judica judicium meum, et redime me (Psal. CXVIII, 154).« Quid igitur judicium mundi, nisi redemptio mundi? Quid est judicium mundi, nisi judicium, in quo judicatur, damnatur, et de cordibus fidelium ejicitur princeps mundi? De hoc igitur judicio arguitur mundus; quia tanti beneficii ingratus adhuc sequitur principem mundi. Arguitur ergo mundus de peccato, qui in Christum credere noluit. Arguitur et de justitia, quam, eo docente, [Col. 0579B] audivit, et servare noluit. Arguitur et de judicio, quo princeps mundi est damnatus. et mundus ipse liberatus; sed tanti beneficii ingratus nondum Christum sequitur suae salutis auctorem, sed potius diabolum deceptorem. Adhuc multa habeo vobis dicere, sed non potestis portare modo. Cum autem venerit ille Spiritus veritatis, docebit vos omnem veritatem. Multa, inquit, jam dixi vobis. Multa adhuc habeo vobis dicere, quae ideo non potestis portare modo, quia illam tantam mei Spiritus plenitudinem nondum vobis infundere volo. Cur? Ut omnia suo tempore fiant, ut prius coelos ascendam, et tunc tandem »effundam de Spiritu meo super omnem carnem, et prophetabunt (Act. II, 18).« Cum autem venerit ille Spiritus veritatis, qui nihil docet, [Col. 0579C] nisi veritatem, de quibuscunque rebus vos docuerit sine alicujus falsitatis admistione, integram, et perfectam, omneque veritatem vos docebit. Non enim loquitur a semetipso, sed quaecunque audiet loquetur, et quae ventura sunt, annuntiabit vobis. Sic enim et de seipso Dominus ait: »Ego a meipso non loquor (Joan. XIV, 10).« Itemque: »Et sermonem, quem audistis, non est meus (Joan. V, 24).« Quod quidem, sicut superius exposuimus, tale est ac si diceret: »Ego non sum a meipso Joan. XII, 49).« Pater enim a nullo, Filius a Patre, Spiritus sanctus a Patre Filioque procedit. Non igitur loquitur a semetipso, quia non est a [Col. 0580A] semetipso. Loquitur tamen et a semetipso, quia »Spiritus ubi vult spirat (Joan. III, 8).« Sed non tantum a semetipso, quia unum sunt Pater et Filius cum ipso. Tres igitur in uno loquuntur, quia tres unum sunt. Dicat ergo: Non enim loquitur a semetipso, sed quaecunque audiet loquetur [(1327) 1Kb] . Quid est audiet? Neque enim intelligendum est, ut in illa Trinitate invisibili, et inseparabili vocalis aliqua, et clamosa collocutio fiat. In eo ergo se audiunt, quo idem sciunt, et volunt. Loquitur igitur Spiritus sanctus quaecunque audiet, id est, quaecunque Patrem et Filium velle cognoscet. Sicut enim voluntas communis est, sic et auditus. Ille me clorificabit, quia de meo accipiet et annuntiabit vobis. Et hoc exponit: Omnia quaecunque habet [Col. 0580B] Pater mea sunt. Propterea dixi, quia de meo accipiet, et annuntiabit vobis. Ille me, inquit, clarificabit, id est, meam claritatem, vobis revelabit, et per vos multis aliis me Dei esse Filium manifestabit. Et hoc ideo, quia de me accipiet. Si enim Spiritus sanctus accipit de his, quae Patris sunt, accipit utique et de his, quae Filii sunt, quoniam omnia quaecunque habet Pater, Filii sunt. Est igitur Spiritus 283 sanctus, Spiritus Filii, siquidem est Spiritus Patris [(1328) 1Kb] . Pater enim ad Filium refertur, et Filius ad Patrem. Spiritus enim sanctus ad Patrem et ad Filium; sed ad Spiritum sanctum nihil refertur. Est enim Pater Filii Pater, et Filius Patris Filius; Spiritus vero sanctus, Spiritus est Patris et Filii. Sed neque Pater, Spiritus Pater est: neque [Col. 0580C] Filius, sancti Spiritus Filius est. Nihil igitur refertur ad Spiritum sanctum. Quoniam autem Spiritus sanctus et Patris, et Filii Spiritus est, unde habet esse, inde habet et sapientem, et veracem esse. Quod enim est ei esse, hoc est ei sapientem et veracem esse, et similia. Est enim Spiritus sapientiae et intellectus. Est et Spiritus omnis veritatis. Sed hoc de Patre, Filioque habet, et accipit. Et hoc est, unde Dominus ait: Quia de meo accipiet, et annuntiabit vobi. Haec autem, quia omnium trium communia sunt, et substantialiter communia, poterat dixisse Dominus, si voluisset, quia de meo et de suo accipiet, et annuntiabit vobis. Nam et Filius, quando praedicabat, et [Col. 0581A] de suo, et de his quae Patris et Spiritus sancti sunt, accipiebat; quoniam una est sapientia et veritas omnium trium. Unde et ipse dicebat: Mea doctrina non est mea (Joan. VII, 16) [(1329) 1Kb] .

XLVII. Modicum, et jam non videbitis me, et iterum modicum, et videbitis me, quia vado ad Patrem.Modico enim tempore in sepulcro Dominus jacuit, quo eum discipuli videre non potuerunt. Et iterum modico tempore post resurrectionem eum viderunt; quia, ut Lucas ait: »Per dies quadraginta apparuit eis loquens de regno Dei (Act. I, 3).« Et hoc est quod ait: Modicum, et jam non videbitis me, et iterum modicum, et videbitis me. Sed cur modicum? Quia ad Patrem vado. Si enim ad Patrem non isset, non modico, sed multo tempore eum vidissent. Haec [Col. 0581B] autem discipuli non intelligentes, dicebant: Quid est hoc, quod dicit nobis: Modicum, et non videbitis me, et iterum modicum, et videbitis me, et quia vado ad Patrem? Quid est hoc, quod dicit: Modicum? Nescimus quid loquitur. Sciebant enim discipuli quod ad Patrem Dominus iret, quia jam multoties hoc eis nuntiaverat. Unde et modo superius: Vado ad eum qui misit me, et nemo ex vobis interrogat me, Quo vadis. Et ideo nemo me modo interrogat, quo vadis, quoniam certissime scitis, quia ad Patrem vado. Hoc igitur solum erat, quod apostoli intelligere non poterant, et hoc discere cupiebant. Quid illud modicum significaret, quo eum et viderent, et non viderent: [(1330) 1Kb] Cognovit autem Jesus, quia volebant eum interrogare, et dixit eis: De hoc quaeritis [Col. 0581C] inter vos, quia dixi: Modicum, et non videbitis me, et iterum modicum, et videbitis me. Amen, amen dico vobis, quia plorabitis, et flebitis vos, mundus autem gaudebit; vos autem contristabimini, sed tristitia vestra vertetur in gaudium. Haec est igitur expositio, sed obscura; et tale est ac si diceret: Modo quidem non intelligitis quid significet, Modicum, et non videbitis me, sed me post modicum mortuo et sepulto, vestrisque ab oculis sublato, quando pro morte mea plorabitis et flebitis, quando et mundi amatores, Scribae videlicet et Pharisaei, de mea morte gaudebunt, tunc utique intelligetis quid significet, Modicum, et non videbitis. Intelligetis etiam quid significet illud quod sequitur: Et iterum modicum [Col. 0581D] et videbitis me, quando, me tertia die resurgente, tristitia vestra vertetur in gaudium [(1331) 1Kb] . »Gavisi sunt enim discipuli, viso Domino (Joan. XX, 20.« Unde et Psalmista: »Ad vesperum, inquit, demorabitur fletus, et ad matutinum laetitia (Psal. XXIX, 6).« Mulier, cum parit, tristitiam habet, quia venit hora ejus: cum autem pepererit puerum, jam non meminit pressurae, propter gaudium, quia natus est homo in mundo. Et vos igitur tunc quidem tristitiam [Col. 0582A] habebitis. Sic, inquit, fiet vobis, sicut fit mulieri praegnanti et parturienti. Quae quidem, cum parit, tristitiam habet, quia mortis horam advenisse timet. Sed tanta laetitia sequitur post partun, ut totius illius tristitiae non recordetur, propter pueri nativitatem. Sic igitur et apostoli, quando pariebant et baptizabant, quando per fidem, adoptionis filios generabant, tunc quidem tristitiam habebant, quia moriendo pariebant. Pariebant utique, ut Apostolus ait: »Filioli mei, quos iterum parturio, donec Christus formetur in vobis (Galat. IV, 19).« Itemque: »Nam etsi multos poedagogos habeatis, sed non multos patres. In Christo Jesu per Evangelium ego vos genui (I Cor. IV, 15).« Hoc autem significabat Rachel, quae pariendo mortua est. Unde et filium [Col. 0582B] moriens vocavit Benoni, id est filium doloris mei (Gen. XXXV, 18). Pariebant igitur apostoli in dolore, quia propter hunc talem partum 284 occidebantur, cruciabantur, et multos dolores, multasque angustias patiebantur. Beatus iste partus, quo tanta soboles tam nobilium filiorum ubique gentium germinavit. Sequitur: Iterum autem videbo vos, et gaudebit cor vestrum, et gaudium vestrum nemo tollet a vobis. Quando enim eos non videat, qui semper, et ubique, et omnia videt? De illa igitur visione dicit, quae aeterna est, et finem non habet, quae semper in gaudio est, cujus laetitia et beatitudo auferri non potest. Unde et ait: Et gaudium vestrum nemo tollet a vobis. Et in illo die me non rogabitis quidquam. In quo die? [(1332) 1Kb] In illo utique, in quo hoc [Col. 0582C] vestrum tantum, taleque complebitur gaudium. Manifestum est igitur, quia post judicium, et jam susceptam beatitudinem, nullae preces necessariae erunt. Modo enim sanctorum intercessiones necessariae sunt et his qui in hoc saeculo sunt, et his qui in purgatoriis sunt. Hic est autem ille dies, de quo scriptum est: »Quia melior est dies una in atriis tuis super millia (Psal. LXXXIII, 11).« In hoc die cessabunt preces, quia nemo erit cui misericordia et indulgentia fieri possit, aliis in aeternum damnatis, aliis ad aeternam beatitudinem vocatis.

XLVIII. Amen, amen dico vobis, si quid petieritis Patrem in nomine meo, dabit vobis.Si consideremus quibus haec verba specialiter proprieque dicantur, [Col. 0582D] facilis est solutio. Apostolis enim loquebatur Dominus, quos in nomine Christi Jesu caecos illuminasse, paralyticos curasse, mortuos suscitasse, et alia multa miracula fecisse, legimus. Nihilque Patrem in nomine Filii eos petisse audivimus, quod non acceperint. Unde et quosdam male petentes Jacobus apostolus redarguens ait: »Petitis, et non accipitis, eo quod male petatis (Jac. IV, 3).« Itemque: »Si quis indiget sapientia, postulet a Deo, qui dat omnibus [Col. 0583A] affluenter, et non improperat, et dabitur ei. Postulet autem in fide nihil haesitans (Jac. I, 5).« Apparet igitur his verbis Apostolum quoque ideo exauditum non esse, eo quod in nomine Jesu, et bene non petisset [(1333) 1Kb] : si tamen eum non exauditum dicamus, qui, quasi melius exauditus, se quod petebat, non accepisse laetatur. Noluit enim exaudiri, postquam se male petisse cognovit. Atque in eo exauditus melius est, quod de his quae petebat exauditus non est. Est enim exauditus, non de his quae petebat, sed de his quae volebat. Nemo autem sic exauditur, sicut ille qui utiliter accipit quod vult. Sequitur: Usque modo non petistis quidquam in nomine meo. Quid est hoc? Legimus enim Christi discipulos, prius etiam quam eis haec Dominus diceret, [Col. 0583B] in nomine Jesu Christi infirmos multos sanasse, et daemonia ejecisse. Unde et ad eum reversi, ut Lucas ait, cum gaudio dicebant: »Domine, etiam daemonia subjiciuntur nobis in nomine tuo (Luc. X, 17).« Legimus etiam eos increpasse quemdam, qui eos non sequebatur, eo quod in nomine Jesu daemonia ejecisset. Quid est igitur quod ait: Usque modo non petistis quidquam in nomine meo? Cum manifestum sit eos in nomine Jesu tam multa petisse? Dicit fortasse eos non petisse in nomine Jesu, id est, non petisse ea quae pertinent ad salutem. Sic enim hoc quidam intelligere volunt [(1334) 1Kb] . Sed non est verum. Quid igitur dicemus? Dicunt discipuli: »Etiam daemonia subjiciuntur nobis in nomine tuo (Matth. VII, 22).« Dicit Magister: Usque modo non petistis [Col. 0583C] quidquam in nomine meo. Tene igitur quod superius ait: Si quid petieritis Patrem in nomine meo, dabit vobis. Deinde junge quod sequitur: Usque modo non petistis quidquam, subauditur a Patre, in nomine meo. Quia enim non Patrem, sed Filium videbant, ad Filium solummodo respiciebant. Sed postquam Filius coelos ascendit, melius instructi, et a Spiritu veritatis edocti, et Patrem, et Filium rogare coeperunt. Vult igitur Filius ut quod in ejus nomine petitur, a Patre petatur, semperque Pater in Filio honoretur [(1335) 1Kb] . Sequitur adhuc de ipsa petitione: Petite, et accipietis, ut gaudium vestrum plenum sit. Dixit ut [Col. 0584A] peterent, et ut a Patre peterent, et. in suo nomine peterent. Nunc autem eos docet quod petere debeant. Petite, ait: Quid? Ut gaudium vestrum sit plenum. Illud enim gaudium plenum est, quod perfectum et integrum est, quod nunquam finitur, et aeternum est [(1336) 1Kb] . Hoc igitur petendum est, ut ad tale gaudium perveniatur. Quae vero ab isto gaudio hominem separant, ea petenda non 285 sunt. Sic igitur temporalia quaeramus, ut mens, et desiderium ab aeterno gaudio non separetur. Sic transeamus per bona temporalia, ut non amittamus aeterna. Audiamus semper quod hic dicitur: Petite, ut gaudium vestrum plenum sit. Et accipietis. Accipietis utique, sed non modo accipietis, sed non in hac vita. Hoc enim gaudium non accipitur, nisi post hanc vitam. [Col. 0584B] »Quaerite igitur primum regnum Dei, et justitiam ejus, et haec omnia adjicientur vobis (Matth. VI, 33).« Haec in proverbiis locutus sum vobis. Venit hora, cum jam non in proverbiis loquar vobis, sed palam de Patre annuntiabo vobis. Hoc est enim quod alius evangelista ait: »Quia in parabolis loquebatur Jesus, et sine parabolis non loquebatur eis (Matth. XIII, 34).« In proverbiis enim aliud auditur, et aliud intelligitur. Per illam autem horam, qua non in proverbiis, sed palam se de Patre locuturum dicit, ab ejus resurrectione omne tempus futurum significatur, sive per se visibiliter; sive per Spiritum sanctum invisibiliter eis loquatur [(1337) 1Kb] . Adveniente enim Spiritu sancto, tunc palam et manifeste nuntiatum et revelatum est eis, quod prius de Patre ignorabant. Neque fuit necessarium, [Col. 0584C] ut ulterius dicerent: »Domine, ostende nobis Patrem, et sufficit nobis (Joan. XIV, 8).« Videntes in Patre Filium, et in Filio Patrem, et in utroque Spiritum sanctum. In illo die in nomine meo petetis. In illo, inquit, die, petetis in nomine meo, ut in virtutibus, quae per vos fient, glorificetur nomen meum, glorificetur et Pater, quem vos petetis in nomine meo. Non enim dixit: Petetis nomen meum; sed petetis in nomine meo, ut ostenderet nobis, a quo, et in quo petere debeamus. Superius dixerat: In illo die me non rogabitis quidquam. Nunc autem dicit: In illo die in nomine meo petetis. Quod utique contrarium [Col. 0585A] esset, si de eodem die intelligeretur. Hic igitur dies est hujus saeculi. Ille vero alterius saeculi. Hic ante judicium: ille post judicium. Et non dico vobis, quia ego rogabo Patrem de vobis. Ipse enim Pater amat vos, quia vos me amastis, et credidistis quia a Deo exivi. Postquam, inquit, coelos ascendero, non dico me rogare Patrem de vobis. Sed vos ipsi eum rogate in nomine meo, et quod volueritis, dabit vobis. Diligit enim vos, quia vos me amastis, et credidistis quia a Deo exivi. Exivi a Patre, et veni in mundum: iterum relinquo mundum, et vado ad Patrem. A Patre exivit, quia a Patre genitus est [(1338) 1Kb] . In mundum venit, quia per susceptam humanitatem mundo se visibilem praebuit. Quomodo exivit nescitur, quia quomodo genitus est ignoratur. Mundum vero relinquit, [Col. 0585B] et ad Patrem vadit, non secundum divinitatem, qua ubique est, sed secundum humanitatem, qua localis est. Dicunt ei discipuli ejus: Ecce nunc palam loqueris, et proverbium nullum dicis. Nunc scimus quia scis omnia, et non opus est tibi ut quis te interroget. Volebamus, inquiunt, te interrogare, quia illa quae dicebas minime intelligebamus; sed sine omni nostra interrogatione tu ipse nobis ea exposuisti, de quibus te interrogare volebamus. Unde pro certo scimus, quia scis omnia, et non opus est tibi ut quis te interroget. Et hoc modo credimus, quia a Deo existi. Respondit eis Jesus: Modo creditis? Ecce venit hora, et jam venit, ut dispergamini unusquisque in propria, et me solum relinquatis. Et non sum solus, quia Pater mecum est. Vobis, inquit, fugientibus, [Col. 0585C] et propria latibula singulis petentibus, me vestro solatio solum, sed non Patris auxilio relinquetis solum; quia Pater mecum est; et non relinquit me solum. Haec locutus sum vobis, ut in me pacem habeatis. Pacem vobis commendavi. Pacem vobis relinquo. Volo ut in me, et propter me pacem cum omnibus habeatis. Sic tamen ut me non relinquatis. In mundo pressuram habebitis; sed confidite: Ecce vici mundum. Bella nuntiaturus pacem praemisit, ut non odio pugnent, sed amore, neque inimicos eos reputent a quibus cruciantur; sed pro eis orent, ut convertantur. Confidant, et non timeant mundum, quia victus est cum principe mundi. Ille exercitus timendus non est, qui jam cum suo principe superatus est [(1339) 1Kb] .

XLIX. [CAP. XVII.] Haec locutus est Jesus, et 286 sublevatis oculis in coelum, dixit: Pater, venit hora, clarifica Filium tuum, ut et Filius tuus clarificet te.[Col. 0585D] [Col. 0586A] Non de hora passionis, quae jam imminebat, sed de hora resurrectionis hoc dicit, quae non longe erat [(1340) 1Kb] . Non enim in passione, sed in resurrectione et Pater et Filius clarificatus est. Nisi enim resurrexisset, nemo in Filium aut in Patrem per Filium credidisset. Orat Jesus, non pro se, sed pro nobis. Ut quid enim loquendo oret Patrem, qui semper in Patre est, et in quo semper est Pater? Orat igitur, ut nos orare doceat, semperque non in nostris viribus, sed in Dei auxilio spem habeamus. Sicut dedisti ei potestatem omnis carnis, ut omne, quod dedisti ei, det ei vitam aeternam. Sic, inquit, clarifica Filium tuum, sicut dedisti ei potestatem omnis carnis. Habet enim hanc potestatem in omni carne, ut omne quod datum est ei, omne quod ad [Col. 0586B] vitam praedestinatum est, det ei vitam aeternam, et per ipsum et non per alium salvetur. Totum autem hoc ad humanitatem referri debet [(1341) 1Kb] . Ipsa enim est, cui omnis carnis est data potestas. Haec est autem vita aeterna, ut cognoscant te verum Deum, et quem misisti Jesum Christum. Ideo enim sic cognoscere, et ita credere dicitur vita aeterna, quia, qui ita non cognoscit, et ita non credit, non habebit vitam aeternam. Et est causa pro effectu. Ego te clarificavi super terram. Opus consummavi, quod dedisti mihi, ut faciam. Clarificavit enim Filius Patrem, eum laudando et praedicando et in ejus nomine signa multa et miracula faciendo. Unde ipse dicebat: »Opera, quae ego facio in nomine Patris mei, illa testimonium perhibent de me (Joan. V, 36).« Et hoc [Col. 0586C] est opus ejus, quod jam consummaverat. Sola enim mors restabat, qua vitam mundo redderet. Et nunc clarifica me tu, Pater, apud temetipsum, claritate, quam habui, priusquam mundus esset, apud te. Da, inquit, mihi Pater, illam claritatem, quam habui apud te, priusquam mundus esset. Sic enim se habet ordo. Quid est enim apud temetipsum, nisi vocando ad teipsum? [(1342) 1Kb] Quia enim carnem suscepit, et cum hominibus conversatus est, mortuus ut homo atque sepultus: nisi resurgeret, et coelos ascenderet; non solum simpliciter homo, verum etiam magus, et seductor fuisse putaretur. Sed quia surrexit, et coelos ascendit, sic clarificatus est in mentibus nostris, ut talem cum esse credamus, qualis erat apud Patrem, priusquam mundus fieret. Manifestavi nomen [Col. 0586D] tuum hominibus, quos dedisti mihi de mundo. Hoc enim nomen illis solum manifestum est, qui hunc credunt [Col. 0587A] esse Filium, et illum credunt esse Patrem. Nesciebant Judaei hoc nomen, qui dicebant: »Secundum legem debet mori, quia Filium Dei se fecit (Joan. XIX, 8).« Tui erant, et mihi eos dedisti, et sermonem tuum servaverunt. Tui, inquit, erant, quia ad vitam praedestinati erant. Et mihi eos dedisti ad docendum, ad redimendum, ad sanctificandum. Et sermonem tuum servaverunt, quem me docente audierunt. Nunc cognoverunt quia omnia quae dedisti mihi, abs te sunt. Quomodo, vel unde cognoverunt? Quia verba quae dedisti mihi dedi eis, et ipsi acceperunt ea. Et in ipsis cognoverunt vere, quia a te exivi, id est, quia tu me genuisti; et crediderunt quia tu me misisti, id est, ut carnem susciperem et homo fierem voluisti. Ego pro eis rogo, non pro mundo rogo, [Col. 0587B] sed pro his quos dedisti mihi, quia tui sunt; et mea omnia tua sunt, et tua mea sunt. Haec autem illis difficilia non sunt, qui duarum in Christo naturarum semper memores sunt. Quod enim rogat, et quod sibi aliquid datum dicit, humanitatis est. Quod vero aequalis est Patri, et communiter omnia habet cum Patre, divinitatis est [(1343) 1Kb] . Sed nota quod pro mundo, id est pro amatoribus mundi, se non rogare, Dominus dicit. Quid autem hic dicemus, nisi id quod Apostolus ait: »O homo, tu quis es, qui respondeas Deo? Nunquid dicit figmentum ei, qui se finxit: Cur me fecisti sic? An non habet potestatem figulus luti facere aliud vas in honorem, et aliud in contumeliam?« (Rom. IX, 20.) Quod autem ait: et clarificatus sum in eis, discipulorum fidem commendare videtur. [Col. 0587C] Et jam non sum in mundo, et hi in mundo sunt, et ego ad te venio. Jam non se deputat esse in mundo, quia subito et post modicum disponit exire de mundo. Unde et subinferens ait: Et ego ad te venio. Illos vero in mundo esse dicit, quos hinc abiens, in mundo relinquit. Sive etiam in mundo non erat, quia mundi adversitates non timebat, mundi gloriam non 287 quaerebat, et mundi voluptates non sentiebat, Pater sancte, serva eos in nomine tuo, quos dedisti mihi, ut sint unum, sicut et nos. Serva, inquit, eos, Pater sancte, in nomine tuo, ut nunquam in eis deficiat nomen tuum, sed semper sis illorum Pater, et ipsi sint filii tui. In illis enim perit nomen Patris, qui peccando desinunt esse filii. Ut sint unum sicut [Col. 0587D] et nos, ut nunquam recedant a fidei veritate, semperque sint stabiles et unanimes in charitate [(1344) 1Kb] . [Col. 0588A] Cum essem cum eis, ego servabam eos in nomine tuo. Quamvis adhuc corporaliter cum eis esset, tamen sic loquitur, ac si jam cum eis non esset. Sed quid est, ego servabam eos in nomine tuo, nisi tales eos componebam, qui nomen tuum semper tenerent et glorificarent? Inde est quod ipse ait: Ego veni in nomine Patris mei, id est, ut glorificarem non meipsum, sed nomen Patris mei. Quos dedisti mihi custodivi, et nemo ex his periit, nisi filius perditionis, ut Scriptura impleatur. Hoc autem de Juda dicitur, qui solus periit de duodeno apostolorum numero. Nunc autem ad te venio et haec loquor in mundo, ut habeant gaudium meum impletum in semetipsis. Quod enim ait: nunc venio ad te, tale est ac si diceret: Post paucos dies venio ad te. Sed quomodo haec loquitur [Col. 0588B] in mundo, si, ut superius dixit, non est in mundo? Per hoc enim datur intelligi, quia secundum aliquid in mundo erat, et secundum aliquid in mundo non erat. Quomodo enim in mundo erat, manifestum est. Quomodo etiam in mundo non erat, jam dictum est. Non enim erat in mundo, quia non erat in voluptatibus mundi [(1345) 1Kb] . Ego dedi eis sermonem tuum, et mundus eos odio habuit. Ego, inquit, dedi eis sermonem tuum. Ego dedi eis verba tua, et doctrinam tuam. Et mundus eos odio habuit. Cur? Quia non sunt de mundo, quia non sunt de amatoribus mundi. Si enim de mundo essent, mundus, quod suum erat, diligeret. Sed quomodo non sunt de mundo? Sicut et ego non sum de mundo. Secundum creationem igitur, de mundo [Col. 0588C] sunt: sed secundum sanctam conversationem, de mundo non sunt. Nam et ipse Dominus secundum carnem de mundo erat, quia et caro de terra, et terra de mundo erat. Non rogo ut tollas eos de mundo, sed ut serves eos a malo; ne de mundo fieri incipiant. Sanctifica eos in veritate. Sermo tuus veritas est. Et pro eis ego sanctifico meipsum, ut sint et ipsi sanctificati in veritate. Quid est: Sanctifica eos in veritate, nisi sanctifica eos in meipso? Ego enim sum veritas, quia sum Verbum tuum, et sermo tuus. Sermo autem tuus veritas est. Et ut ipsi sanctificentur in me, ego pro eis sanctificabo, immolabo, et sacrificabo me ipsum [(1346) 1Kb] , ut sint et ipsi sanctificati in veritate. Inde enim de ipso [Col. 0588D] scriptum est: Quia dilexit nos, et lavit nos a peccatis nostris in sanguine suo. Sicut tu me misisti in mundum, [Col. 0589A] et ego misi eos in mundum. Ad hoc igitur misit eos, ut mundum praedicarent, salvarent, et a peccatis mundarent. Necesse igitur erat eos esse sanctificatos, qui mittebantur ad alios sanctificandum. Non pro his rogo autem tantum, sed et pro his qui credituri sunt per verbum eorum in me, ut omnes unum sint, sicut et tu, Pater, in me, et ego in te, ut et ipsi in nobis unum sint, et mundus credat, quia tu me misisti. His autem verbis quid aliud sonat, nisi Ecclesiae unitas et perfectio charitatis? [(1347) 1Kb] Et ego claritatem, quam dedisti mihi, dedi eis, ut sint unum, sicut et nos unum sumus, ego in eis, et tu in me, ut sint consummati in unum, et cognoscat mundus, quia tu me misisti, et dilexisti eos, sicut et me dilexisti. Ego, inquit, claritatem quam dedisti [Col. 0589B] mihi dedi eis; ut sicut ego, ita et ipsi mortuos suscitarent, caecos illuminarent, leprosos mundarent, et daemonia fugarent [(1348) 1Kb] , et per hoc clari et famosi cunctis gentibus apparerent. Ut haec et similia faciendo sint unum in nobis, sicut et nos unum sumus. Unum enim cum Deo 288 sunt, quia et ipsi dii sunt, et quia unam cum Deo potestatem habent, quamvis non a seipsis, sed a Deo habeant. Unde et superius Dominus ait: »Manete in me, et ego in vobis, quia sine me nihil potestis facere (Joan. XV, 4, 5).« Ego sum in eis, et tu es in me. Es igitur tu quoque in eis. Unde fit ut sint consummati et perfecti in unum. Ipsi sunt membra mea. Ego caput illorum. Tu Pater et ego Filius. Ecce quomodo unum sumus. Cognoscat [Col. 0589C] igitur mundus in virtutibus, quae per eos fiunt, et miraculis quae in meo nomine operantur, quia tu me misisti, et quia dilexisti eos, sicut et me dilexisti. Tantum enim dilexisti eos, ut morti me traderes pro eis. Pater, quos dedisti mihi, volo ut ubi sum ego, et illi sint mecum. Cur? Ut videant claritatem meam, quam dedisti mihi. Hanc autem claritatem videre quid aliud est, quam beatum esse? [(1349) 1Kb] Unde hic idem Joannes ait: »Scimus, quia cum apparuerit, similes ei erimus, quia videbimus eum sicuti est (I Joan. III, 2).« Pater juste, mundus te non cognovit. Ego autem te cognovi. Et hi cognoverunt quia tu me misisti, et notum feci eis nomen tuum, et notum faciam, ut dilectio, qua dilexisti me, in ipsis sit; et ego in ipsis.

[Col. 0589D] L. [CAP. XVIII-XIX.] Haec cum dixisset, egressus est cum discipulis suis trans torrentem Cedron.Haec [Col. 0590A] autem in aliis Evangeliis exposita sunt. Non est autem contrarium quod hic hora sexta, et in Marco hora tertia Jesus scribitur fuisse cruxifixus. Hora namque tertia a Judaeis, sexta a gentilibus, et Romanorum militibus crucifixus est Dominus Non quod bis sit crucifixus, sed quia hora tertia est ab illis damnatus, et hora sexta ab illis aliis in crucem elevatus. Aliter enim Judaei non occiderunt Jesum, nisi accusando et damnando, et Crucifige, crucifige clamando [(1350) 1Kb] . Unde et ipsi dicebant: Nobis non licet interficere quemquam.

LI. [CAP. XX.] Una autem Sabbati Maria Magdalena venit mane, cum adhuc tenebrae essent, ad monumentum, et vidit lapidem sublatum a monumento.Quantum ad litteram, magnus amor compellebat [Col. 0590B] hanc mulierem, ut ante lucem ad monumentum Dominum quaereret. Quantum autem ad spiritualem intelligentiam, adhuc tenebris involuta erat, quia nondum interius illuminata. Christi resurrectionem credebat [(1351) 1Kb] . Unde etiam illi a Domino dicitur: Noli me tangere, nondum enim ascendi ad Patrem meum. Sed quid mirum, si resurrectionem mulier ignorabat, cum hic idem dilectus Domini discipulus de seipso dicat, quod nondum sciebat Scripturam, quia oportebat eum a mortuis resurgere? Cucurrit ergo, et venit ad Simonem Petrum, et ad alium discipulum, quem amabat Jesus, et dicit eis: Tulerant Dominum de monumento, et nescirsus ubi posuerunt eum. Quia enim in monumento Dominus non erat, [Col. 0590C] non resuscitatum, sed sublatum eum esse credebat. Et hoc ideo, quia adhuc ei tenebrae erant, et nondum mentis oculos apertos habebat [(1352) 1Kb] . Dolebat tamen de corpore Jesu, quod jam ubi quae reret, nesciebat. Exiit ergo Petrus, et ille alius discipulus, et venerunt ad monumentum. Sed quomodo venerunt? Currendo utique; et hoc est quod ait: Currebant autem duo simul, et ille alius discipulus praecucurrit citius Petro, et venit primus ad monumentum. Et cum se inclinasset, vidit linteamina posita, non tamen introivit. Venit ergo Simon Petrus sequens eum, et introivit in monumentum, et vidit linteamina posita, et sudarium quod fuerat super caput ejus, non cum linteaminibus positum, sed separatim involutum in uno loco. Tunc ergo introivit [Col. 0590D] et ille discipulus, qui venerat primus ad monumentum, et vidit, et credidit. Duo isti discipuli duos populos [Col. 0591A] significant ad Christum currentes, et ad fidem venientes, Judaeos scilicet et gentiles [(1353) 1Kb] . Ex his enim Ecclesia tota consistit. Et Joannes quidem significat Judaeos; Petrus vero gentiles designat. Quoniam Judaicus populus, priusquam gentilis, ad fidei cognitionem venire coepit. Et venit ad monumentum, sed non statim introivit; quia Christi resurrectionem audiens non credidit [(1354) 1Kb] . Si enim statim introisset, linteamina tetigisset; et cum ibi 289 Christum non esse sensisset, resurrexisse credidisset. Sed quid per linteamina Christi, per indumenta Verbi Dei, nisi litteram intelligimus, qua Verbum indutum non apparet? Verbum utique, quod »in principio erat Verbum, et Verbum erat apud Deum, et Deus erat Verbum (Joan. I, 1);« [Col. 0591B] quod quidem, nisi litterae velamine exspoliatum fuerit, neque videtur, neque cognoscitur. Venit Joannes ad monumentum, inclinavit se, vidit linteamina, sed non tetigit; quia et Judaei usque hodie se ad legendum inclinant, litteras vident, sed non intelligunt. Tangere enim, intelligere est; nunc autem videamus quid Petrus quoque fecerit, qui post Joannem ad monumemtum venit. Venit, inquit, Simon Petrus sequens eum. Et quid fecit? Et introivit in monumentum. Si non introisset, non cognovisset. Introivit ergo et vidit, diligenterque inspexit sola linteamina ibi esse posita. Et illum resurrexisse cognovit, qui in illis linteaminibus prius involutus latebat. Sic et nos, cum ad librum accedimus, id est ad monumentum Christi, in quo ejus [Col. 0591C] mortis et resurrectionis recordamur et admonemur, dum intelligendo intramus, litterae velamenta revolvimus; mox Christum Dominum resurrexisse cognoscimus. Cum enim legimus: »Ego dormivi, et somnum coepi, resurrexi, quoniam Dominus suscepit me [(1355) 1Kb] :« si tamen hoc monumentum cum Petro intramus (intramus autem, si intelligimus, et litterae velamenta revolvimus), Christum Dominum resurrexisse cognoscimus. Hoc autem Judaei non cognoscunt, quia, etsi monumentum et linteamina, id est librum et litteras, videant, illuc tamen intelligendo non intrant: usitata locutione, ut in illam sententiam nos non posse intrare dicamus, quam intelligere non valemus. Videamus etiam, [Col. 0591D] quid sudarium illud significet, quod super ejus [Col. 0592A] caput positum fuerat. Si enim, ut Apostolus ait: »Caput Christi Deus est (I Cor. XI, 3), quid sudarium quo tegitur caput, nisi illam Scripturam designat, quae loquitur de divinitate? [(1356) 1Kb] Vis videre sudarium quo tegitur caput Christi? Lege hujus Evangelii caput: »In principio erat Verbum, et Verbum erat apud Deum, et Deus erat Verbum (Joan. I, 1).« Unde et bene de hoc sudario dicitur, quia non cum caeteris linteaminibus positum, sed separatim in uno loco involutum erat; quoniam magna distantia est inter eas Scripturas, quae de Christi divinitate, et eas quae de ejus humanitate loquuntur. Hinc est quod de quibusdam separatis sacrificiis nemo comedit, nisi Aaron cum filiis masculis. Sequitur: Tunc ergo introivit et ille discipulus, [Col. 0592B] qui venerat primum ad monumentum, et vidit, et credidit. Hoc est enim, quod Apostolus ait: »Cum plenitudo gentium introierit, tunc Israel salvus fiet (Rom. XI, 25).« Prius igitur necesse est ut Petrus introeat cum tota gentium plenitudine, quae per eum significatur, et sic postea intrabit Joannes cum Judaeorum populo, qui per eum designatur. Quod autem ait: Et vidit, et credidit, non plane de resurrectione, sed de his quae mulier dixerat, Dominum videlicet de monumento fuisse sublatum intelligi debet. Unde et subditur: Nondum enim sciebat Scripturas, quia oporteret eum a mortuis resurgere. Ideo enim nondum Scripturas sciebat, quia adhuc linteamina a longe videbat. Diximus enim Scripturas per linteamina significari. [Col. 0592C] Abierunt ergo iterum ad semetipsos discipuli.

LII. Maria autem stabat ad monumentum foris plorans.Dum ergo fleret, inclinavit se, et prospexit in monumentum. Et vidit duos angelos in albis sedentes, unum ad caput, et unum ad pedes, ubi positum fuerat corpus Jesu. Recedunt discipuli, stat mulier, et plorat. Adest Jesus moerentium consolator, et pias mulieris lacrymas intuetur. Exspectat quid mulier agat, neque illico se manifestat. Inclinat se illa, nec semel vidisse sufficit [(1357) 1Kb] . Nihil est satis amanti. Prospicit in monumentum, et videt duos angelos, qui nihil melius quam duo Testamenta significabant [(1358) 1Kb] . Quibus nuntiantibus Christi [Col. 0592D] nativitatem, passionem, et resurrectionem, et quaecunque [Col. 0593A] de eo sunt, plenissime instruimur et docemur. Qui, quoniam gaudium et resurrectionem modo specialiter nuntiare venerant, non immerito, sed digne satis in albis apparent. Stat unum duorum Testamentorum, 290 quae per angelos figurantur, ad caput Dominici monumenti; et unum ad pedes [(1359) 1Kb] : quia nunc de divinitate, nunc de humanitate nobis loquuntur. Per caput enim, Christi divinitatem; per pedes, ejus humanitatem intelligimus. Hoc enim significat Moyses, qui cum de agno illo Paschali, et significativo loqueretur, ait: »Et comedetis carnes agni nocte illa cum azymis et lactucis agrestibus; caput et pedes cum intestinis vorabitis (Exod. XII, 9).« Sed audiamus quid flenti mulieri angeli dicant: [Col. 0593B] Mulier, inquiunt, quid ploras? Non est plorandum, sed plaudendum: hic dies laetitiae, non moeroris [(1360) 1Kb] ; laeta venimus nuntiare tibi. Sed potius ad illum respice, quem tanto amore videre desideras. Dicit eis: Quia tulerunt Dominum meum, et nescio ubi posuerunt eum. Magnus, inquit, dolor me flere compellit, magna tristitia coarctat viscera mea, quia tulerunt mihi Dominum meum, et nescio ubi posuerunt eum. Haec cum dixisset, conversa est retrorsum, vidit Jesum stantem, et nesciebat quia Jesus est. Dicit ei Jesus; Mulier, quid ploras? quem quaeris? Sciebat enim Dominus quid illa quaerebat; nec ignorando, sed consolando eam interrogabat; et ideo interrogationem duplicavit, ut audita voce agnosceret [(1361) 1Kb] . Illa aestimans quia hortulanus [Col. 0593C] esset, dicit ei: Domine, si tu sustulisti eum, dicito mihi, ubi posuisti eum; et ego eum tollam. Quasi de cognito loquitur; et quem ipsa diligebat, omnes scire cogitabat [(1362) 1Kb] : Dicit ei Jesus: Maria. At illa, ut se suo nomine vocari audivit, mox eum cognovit, et a monumento, a quo prae nimio amore oculos avertere non poterat, ad illum conversa, ait: Rabboni. Quid autem significet Rabboni, evangelista exposuit: quod dicitur Magister. Statim autem ut eum cognovit, corruit ad pedes ejus. Cui Dominus: Noli me tangere; nondum enim ascendi ad Patrem meum. Ac si dicat: Noli me manibus tangere, quem nondum fide tetigisti; crede quia surrexi, et quia inferno exspoliato, jam secundum animam coelos [Col. 0594A] ascendi: nec me quaeras in monumento, qui ubique sum et loco arctari non possum. Nondum me credis ascendisse ad Patrem; nondum me credis aequalem Patri [(1363) 1Kb] . Quid est enim ad Patrem ascendere, nisi Patri aequalem esse, non altius extenditur Pater, quam Filius: ubicunque est Pater, ibi est Filius. Non igitur eum tangat, neque ad eum accedere praesumat quicunque talem et tantum eum esse non credit. Tenuit tamen illa pedes ejus, sicut et aliae mulieres, de quibus alii evangelistae scribunt: »Vade ad fratres meos, et dic eis: Ascendo ad Patrem meum, et Patrem vestrum; Deum meum, et Deum vestrum (Matth. XXVIII, 9).« Notissima verba, et quae per seipsum saepe eis praedixerat, illis mandat: quatenus ea [Col. 0594B] audientes, facilius crederent verum esse, quod mulier nuntiabat. Venit Maria Magdalene annuntians discipulis, quia vidi Dominum, et haec dixit mihi.

LIII. Cum esset sero die illo una Sabbatorum, et fores essent clausae, ubi erant discipuli congregati propter metum Judaeorum, venit Jesus, et stetit in medio, et dicit: Pax vobis.Quicunque intelligit illud quod scriptum est: »Mors intrat per fenestras nostras (Jer. XI, 21),« intelligit etiam quid apostoli significabant, cum januis clausis intus sedebant propter metum Judaeorum. Uno enim Judaeorum nomine, omnes Ecclesiae inimici significantur. Nam et vitia, et maligni spiritus, haeretici, et tyranni, omnesque Ecclesiae persecutores hoc uno nomine intelliguntur. Claudamus igitur fenestras [Col. 0594C] nostras, claudamus januas corporis nostri, non tantum propter metum Judaeorum, quantum propter metum daemoniorum, et falsas persuasiones haereticorum, et corruptelas innumeras vitiorum. Ideo enim Apostolus ait: »Corrumpunt mores bonos colloquia mala (I Cor. XV, 33).« Ideo et Psalmista dicit: »Averte oculos meos, ne videant vanitatem (Psal. CXVIII, 37).« Multi enim videndo, multi audiendo, multi loquendo, et comedendo 291 perierunt. Istae igitur sunt illae fenestrae, istae sunt illae januae, per quas mors ingreditur in hominem. Primi parentes sint nobis in exemplum. Nisi enim serpentis vocem audissent, et male suadenti credidissent, nisi lignum vetitum vidissent, et [Col. 0595A] pomum concupiscentiae comedissent, in tantum barathrum non corruissent. Hoc igitur apostoli significabant, cum clausis januis in domo sedebant. Nemo autem miretur, si clausis januis, corpore jam resurrectionem, glorificato, ad discipulos Jesus intravit, qui corpore mortali adhuc et coruptibili de matris utero exivit, clausa et incorrupta semper Virigine Matre permanente [(1364) 1Kb] . Caro enim nostra post resurrectionem et ejusdem naturae erit, et alterius gloriae. Pacem autem eis commendat, quia sine pace impossibile est placere Deo; et ubi pax non est, discordia regnat. Unde Psalmista [(1365) 1Kb] : »Factus est, inquit, in pace locus ejus (Psal. LXXV, 3).« Pacem veniens attulit, et hinc abiens pacem reliquit. Et cum hoc dixisset, ostendit eis manus et latus. Gavisi [Col. 0595B] sunt ergo discipuli, viso Domino. Sed quare manus et latus? Ut videntes vulnerum cicatrices, eum manifestius clariusque cognoscerent, neque jam ulterius de illius resurrectione dubitarent. Sed quod tunc Dominus egit ad sananda vulnera mentis, inde haeretici vulnerantur in mente; qui hinc male argumentantur, suis deformitatibus et accidentibus, nec ipsa resurrectione, corpora nostra posse sanari. Quod si, quod absit! verum esset, multos sanctorum sine oculis et manibus, sine pedibus aliisque membris resurgere oporteret. Hunc autem errorem ille destruit, qui suis discipulis promisit, dicens, quod »capillus de capite vestro non peribit (Luc. XXI, 18).« Dixit ergo eis iterum: Pax vobis. Frequenter eis pacem commendat, quoniam perfectio tota Christianae [Col. 0595C] fidei et religionis in pace et dilectione consistit. Unde et ipse discipulis ait: »In hoc cognoscent omnes quod discipuli mei estis, si dilectionem habueritis ad invicem. Sicut misit me Pater, et ego mitto vos (Joan. XIII, 35).« Meos vicarios vos constituo, mea vice vos mando, meum officium vobis commendo; ad docendum, ad praedicandum, ad baptizandum, ad salvandum, ad meum et Patris nomen glorificandum vos mitto. Hoc cum dixisset, insufflavit, et dixit eis: Accipite Spiritum sanctum, cujus auxilio et spiratione hoc tantum onus ferre valeatis. Et fortasse ideo insufflavit, ut per hoc intelligamus, firmiterque credamus, quia Spiritus sanctus, sicut a Patre, ita et ab ipso procedit. Sed dicet aliquis: [Col. 0595D] An modo discipulis suis dedit Dominus Spiritum sanctum? Sed non ea plenitudine, qua postea daturus erat [(1366) 1Kb] : Quorum remiseritis peccata, remittuntur eis; et quorum retinueritis, retenta sunt. Quorum, [Col. 0596A] inquit, peccata remiseritis, sive per baptismum, sive per poenitentiam et per sanctam confessionem, remittuntur eis; et quorum retinueritis, sive per illorum infidelitatem, sive per cor impoenitens, sive per inobedientiam, retenta sunt. Haec sunt enim, quibus unusquisque vel solvitur vel ligatur. Thomas autem unus de duodecim, qui dicitur Dydimus, non erat cum eis quando venit Jesus. Dixerunt ergo ei alii discipuli: Vidimus Dominum. Ille autem dixit eis: Nisi videro in manibus ejus fixuram clavorum, et mittam digitum meum in locum clavorum, et mittam manum meam in latus ejus, non credam. Ecce ad quid Dominus suorum vulnerum cicatrices reservare voluit, et delere noluit: quia in hoc ejus discipulum sanare, et ejus mentis vulnera curare disponebat. [Col. 0596B] Tamen dubitatio haec apostoli Thomae multos alios confirmat, et a dubitatione liberat. Haec enim scripta non essent, si Thomas non dubitasset. Proderunt autem haec multis legentibus et audientibus, usque ad saeculi consummationem [(1367) 1Kb] . Et post dies octo iterum erant discipuli ejus intus, et Thomas cum eis. Venit Jesus januis clausis, et dixit eis: Pax vobis. Deinde dicit Thomae, ut in ejus latus digitum inferat, manus videat, et jam non sit incredulus, sed fidelis. Respondet Thomas, et dicit ei: Dominus meus, et Deus meus [(1368) 1Kb] . Quid est, Dominus meus, et Deus meus? Jam nihil dubito; certus sum, confirmo resurrectionem, praedico immortalitatem: tu es Dominus meus, magister meus; ego servus tuus, et filius ancillae tuae. Tu es denique Deus meus, qui [Col. 0596C] me creasti: pro me carnem suscepisti; quam, ut me redimeres, morti tradidisti; et ut 292 me tecum resuscitares, nunc a mortuis resurrexisti; haec est fides mea; ita sentio, et ita credo [(1369) 1Kb] . Dicit ei Jesus: Quia vidisti me, Thoma, credidisti: beati qui non viderunt, et crediderunt. Si enim ideo credidit quia eum vidit, constat quod si eum non vidisset, non credidisset. Unde merito beati sunt qui corporeis oculis eum non viderunt, et haec, et his similia audientes, et in eum crediderunt. Multa quidem et alia signa fecit Jesus in conspectu discipulorum suorum, quae non sunt scripta in libro hoc. Signum enim fuit, quod clausis januis ad discipulos intravit. Haec autem scripta sunt, ut credatis quia Jesus est Christus Filius Dei, [Col. 0596D] et ut credentes vitam habeatis in nomine ejus. Haec enim sola sufficere poterant ad fidei documentum, etiamsi alii evangelistae caetera ejus facta non scripsissent.

LIV. [(1370) 1Kb] [Cap. XXI.] Manifestavit se Jesus discipulis suis ad mare Tiberiadis.[Col. 0597A] Manifestavit autem sic: Erant autem simul Simon Petrus, et Thomas qui dicitur Didymus, et Nathanael qui erat a Cana Galilaeae, et filii Zebedaei, et alii ex discipulis ejus duo. Dicit eis Simon Petrus: Vado piscari. Dicunt ei: Venimus et nos tecum. Quid est enim quod apostolus Petrus de piscatione iterum redit? similiter autem et filii Zebedaei? Ipsi enim sunt, quibus Dominus dixerat: »Venite post me: faciam vos fieri piscatores hominum [(1371) 1Kb] (Marc. I, 17).« In hoc igitur ostenditur, in his et similibus victum quaerere quotidianum, non esse peccatum. Unde et Apostolus propriis manibus laborans, unde vivat, caeteros quoque ad laborandum invitat dicens: »Laboret unusquisque operando [Col. 0597B] manibus suis: quod bonum est, ut habeat unde tribuat necessitatem patientibus (Eph. IV, 28).« Exierunt et ascenderunt navem, et illa nocte nihil prendiderunt. Quia in nocte nihil laborabant, et nondum ad eos venerat Jesus [(1372) 1Kb] . Insuper, quia per se ad piscandum venerant, et ab alio missi non fuerant. Eos enim adhuc significabant, qui non ex praecepto canonum, sed proprio arbitrio, Ecclesiam praedicare et regere veniunt. Tales enim, pisces Dei fugiunt, et eorum retia intrare, eorumque praedicationes audire dedignantur. Mane autem jam facto stetit Jesus in littore, non tamen cognoverunt discipuli, quia Jesus est. Ecce jam aliud significare incipiunt: quia jam non in nocte laborant, ad diem [Col. 0597C] veniunt, et Dominum vident. Dicit ergo eis Jesus: Pueri, nunquid pulmentarium habetis? Responderunt ei: Non. Dicit eis: Mittite in dexteram navigii rete, et invenietis. Ac si diceret: Ego hac vice non misi vos; in nocte venistis, sinistrorsnm laborastis, nihil prendidistis. Nunc ergo mittite in dexteram navigii rete, ex meo praecepto laborate, meam doctrinam praedicate: nesciat sinistra vestra quid faciat dextera vestra, et invenietis [(1373) 1Kb] . In dextra igitur piscari, est veram et catholicam doctrinam sincero affectu et mundo corde praedicare [(1374) 1Kb] . Piscatores enim apostoli sunt, praedicatores et doctores: retia vero haec, Evangelia omnisque sermo divinus. Pisces autem omnes fideles intelliguntur. Tales enim pisces in baptismatis flumine natant; tales retibus Evangelii et amore fidei [Col. 0597D] capiuntur. Miserunt ergo, et jam non valebant illud [Col. 0598A] trahere, prae multitudine piscium. Magnum miraculum! per totam noctem laborantes nihil ceperunt, et tam subito ad Domini jussionem tanta piscium convenit multitudo! Possumus autem per hanc primam et nocturnam piscationem intelligere eam, quam tunc apud Judaeos apostoli habuerunt, quando eis nolentibus credere Apostolus ait: »Vobis primum oportuit praedicari verbum Dei: sed quia repulistis illud, et indignos vos fecistis aeternae vitae, ecce convertimur ad gentes (Act. XIII, 46).« Quid est enim: Ecce convertimur ad gentes, nisi quod hic dicitur: mittite in dexteram navigii rete? Quia enim pisces Judaici fluminis apostolorum retia intrare noluerunt, ad flumina gentium apostoli missi sunt. Et tunc quidem doctores piscantur in nocte, quando [Col. 0598B] auditores interius excaecati veritatem non intelligunt. Miserunt ergo in dexteram navigii rete, et jam non valebant illud trahere prae multitudine piscium. Hoc est enim quod Psalmista ait: »Annuntiavi, et locutus sum, multiplicati sunt super numerum (Psal. XXXIX, 6).« Quo viso miraculo, discipulus ille, quem diligebat Jesus, dixit Petro: Dominus est. Simon ergo Petrus cum audisset, quia Dominus est, tunica succinxit se; erat enim nudus; et misit se in mare. Ubique Petrus ferventioris fidei, et majoris dilectionis 293 invenitur [(1375) 1Kb] . Alii autem discipuli navigio venerunt; non enim longe erant a terra. Quid enim per hanc terram, nisi terram viventium intelligimus? [(1376) 1Kb] a qua isti longe non erant, quia corporeis vinculis resoluti, cito illuc ituri erant. Quasi [Col. 0598C] cubitis ducentis trahentes rete piscium [(1377) 1Kb] . Centenarius numerus perfectus est, qui tunc quidem duplicatur, quando sermone et opere adimpletur. Trahunt igitur doctores rete piscium cubitis ducentis, quando et sermone et opere post se ad aeternam vitam ducunt audientes [(1378) 1Kb] . Ut ergo descenderunt in terram, viderunt prunas positas, et piscem superpositum, et panem. Hoc enim cibo Christi piscatores, et praedicatores semper recreantur, et vires suscipiunt, quotiescunque fatigati ab hoc opere redeunt. Quoties enim prunas, et piscem superpositum, et panem vident, quoties Christi passionis et praedicationis recordantur; toties laboris, et fatigationis, et omnium suarum augustiarum obliviscuntur. Quid [Col. 0598D] est enim piscis prunis assus, nisi Christus in cruce [Col. 0599A] passus? Quid est enim panis, nisi evangelica praedicatio, qua eos Dominus reficere solebat, dicens: »Nolite timere eos qui occidunt corpus, animam autem non possunt occidere?« (Matth. X, 28.) His enim apostoli recreantur: his animantur, et satiantur, et ad laborem iterum incitantur. Dicit eis Jesus: Afferte de piscibus, quos prendidistis nunc. Semper enim apostoli et doctores pisces Domino afferunt: semper exemplo et doctrina fidelium animas ad eum ducunt. Unde et subditur: Ascendit ergo Simon Petrus, et traxit rete in terram plenum magnis piscibus, centum quinquaginta tribus, et cum tanti essent, non est scissum rete. Boni pisces erant isti, a quibus rete scissum non est. Mali pisces haeretici et schismatici, qui evangeliorum retia quotidie scindunt [Col. 0599B] [(1379) 1Kb] . Sed quid per centum quinquaginta et tres pisces, nisi omnes baptizatos et fideles intelligimus? [(1380) 1Kb] Hoc enim significant tres, quod centum quinquaginta. Si enim in aequas partes centum quinquaginta dividamus, tres et non amplius quinquagenae fiunt. Tres enim sunt mundi partes, quae per tres pisces, et tres quinquagenas significantur, Asia videlicet, Africa et Europa. Inde est quod mulier abscondit fermentum in tribus satis farinae, donec fermentaretur totum. Inde est quod in cruce titulus Hebraice, Graece et Latine scribitur. Capiunt igitur apostoli tres pisces, et centum quinquaginta; quoniam eorum exemplo et sermone ducuntur quicunque ex his tribus mundi partibus ad Ecclesiam veniunt. Dicit eis Jesus: Venite, prandete; et nemo [Col. 0599C] audebat discumbentium interrogare eum: Tu quis es? scientes quia Dominus est. Et venit Jesus, et accepit panem, et dabat eis, et piscem similiter. Quotidie nos Dominus ad prandium invitat. Quotidie nobis et panem et piscem apponit. Quotidie nobis cibum evangelicum, et sui corporis, et sanguinis delicias administrat. Dum enim haec Evangelia legimus, sui panis cibos nos in terris reficit. Hic et piscem assum nobis tribuit, quia qualiter passus est hic invenimus [(1381) 1Kb] . Nec bene Christi retia trahere possunt, qui his cibis assidue non reficiuntur. Hoc jam tertio manifestatus est Jesus discipulis suis, cum resurrexisset a mortuis. De illis hic manifestationibus loquitur, quae vel omnibus, vel pluribus in unum collectis factae sunt.

LV. Cum ergo prandissent, dicit Simoni Petro Jesus: Simon Joannis, diligis me plus his?[Col. 0600A] Dicit ei: Etiam, Domine: tu scis quia amo te. Interrogat Dominus Petrum, an se diligat, quem semper et ubique majorem amoris affectionem erga se ostendere videbat. Sic modo superius, cum caeteri ad eum navigio venissent, ipse moras navis exspectare non potuit, sed amoris immensitate cogente, in mare se praecipitavit, ut velocius ad Dominum venire potuisset. Simon, inquit, Joannis, diligis me plus his, qui tui amoris affectum erga me ostendis, plusquam hi? Dicit ei: Etiam, Domine: tu scis quia amo te. Etiam, Domine, amo te, et tu scis quia amo te. Scis etiam quantum diligo te. Ego autem nescio, an plus caeteris diligam te. Dicit ei: Pasce agnos meos. Non vult Dominus suos agnos alii committere, 294 [Col. 0600B] nisi illi qui eos diligit, quos ipse tantum dilexit, ut pro eis mori dignaretur. Et ideo prius Ecclesiae pastorem interrogat, an sese diligat? et sic postea ad pascendum suos agnos ei committit [(1382) 1Kb] . Dicit ei iterum: Simon Joannis, diligis me? Ait illi: Etiam, Domine: tu scis quia amo te. Dicit ei: Pasce agnos meos. Dicit ei tertio: Simon Joannis, amas me? Tunc Petrus contristatus, et timens se a Domino haberi suspectum, quia dixit ei tertio, amas me? respondit dicens: Domine, tu omnia scis: tu scis quia amo te. Dicit ei: Pasce oves meas. Prius agnos, deinde oves ei commisit; quia non solum pastorem, sed pastorum pastorem eum constituit. Pascit igitur Petrus agnos, pascit et oves; pascit filios, pascit et matres: regit, et subditos, et praelatos. Omnium [Col. 0600C] igitur pastor est, quia praeter agnos et oves, in Ecclesia nihil est. Nihil, inquam, quod suis pastoribus Dominus commiserit. Ecce Petrus, qui ter negaverat, ter Dominum se amare respondit: quatenus amor deleat culpam, et dilectio tollat offensam [(1383) 1Kb] . Et dicit ei Jesus: Amen, amen, dico tibi, cum esses junior, cingebas te, et ambulabas ubi volebas: cum autem senueris, extendes manus tuas, et alius te cinget, et ducet quo tu non vis. Quod quid significet, Evangelista exponens ait: Hoc autem dixit, significans qua morte clarificaturus esset Deum. In crucis namque patibulo positus beatus Petrus, ibique manus extendens, ab aliis cinctus et ligatus est. Et merito, postquam ter Dominum se amasse respondit, mortem suam ei Dominus nuntiavit, in quo quantum [Col. 0601A] eum dilexerit apertissime demonstravit. Unde et subditur:

LVI. Et cum hoc dixisset, dicit ei: Sequere me.Si me, inquit, diligis, sequere me, veni post me, imitare me. ut sicut ego pro te, ita et tu moriaris pro me. Hoc autem audiens beatus Petrus, et mente, et pedibus coepit ire post Jesum. Conversus autem vidit illum discipulum, quem diligebat Jesus, sequentem, qui et recubuit in coena super pectus ejus, et dixit; Domine, quis est qui tradet te? Pluribus in locis Joannes apostolus de seipso loquens ait: Hic est discipulus ille, quem diligebat Jesus; quasi vel solum ipsum, vel prae caeteris ipsum unum dilexisset. Christus autem, si aliquem plus diligebat, eum utique plus diligebat, qui caeteris melior erat. Quod autem [Col. 0601B] omnes diligeret, ipse ostendens, ait: »Sicut dilexit me Pater, et ego dilexi vos (Joan. XV, 9).« Perfecte igitur diligebat omnes. Non ergo plus diligebat Joannem, quia perfecta dilectione nulla dilectio major est. Sed dicis: Ille melior est, qui plus diligitur a Domino. Et ego dico quia ille melior est, qui plus diligit Dominum. Non facile igitur patet quis melior sit, an Petrus, an Joannes? Quod enim Petrus plus diligat Dominum, ostendit etiam ipse Dominus, dum dicit: Simon Joannis, diligis me plus his? Quod vero Joannes plus diligatur a Domino, ipse manifestat dicens: Hic est discipulus, quem diligebat Jesus. Hoc ergo, quia ad litteram non procedit, significationem videamus. Quid enim per Petrum, nisi vita activa? Quid per Joannem, nisi vita contemplativa [Col. 0601C] designatur? [(1384) 1Kb] Iste enim et uxorem, et prolem habuit. Ille semper in virginitate perseveravit. Istum ad laborem, illum ad quietem Dominus invitat. Isti dicit: Sequere me. De illo dicit: Sic eum volo manere, donec veniam, quid ad te? Fatigatur enim semper, et transit vita activa: manet vero, et quiescit contemplativa. Unde in Canticis canticorum dicitur: »Adjuro vos, filiae Jerusalem, per capreas, cervosque camporum, ut non suscitetis neque evigilare faciatis dilectam, donec ipsa velit (Cant. XI, 7).« Nota modo, quod ipsa quoque vita dilecta dicatur, quae per hunc dilectum significatur. Ipse quoque Joannes hoc in loco vitam contemplativam se significare ostendit, dum se [Col. 0602A] supra 295 pectus Jesu recubuisse dicit. Illi enim recumbunt supra pectus Jesu, qui sapientiae et scientiae operam dant, et qui lectioni vacant, et contemplationi. Si ergo Petrus significat vitam activam, Joannes autem contemplativam, plus utique diligit Dominus Joannem, quam Petrum, id est illam vitam quae significatur per Joannem, quam illam quae significatur per Petrum, quamvis aequaliter diligat Joannem et Petrum. Hunc ergo cum vidisset Petrus, dicit Jesu: Domine, hic autem quid? De me, inquit, jam scio. Certus sum de morte mea. Nuntiasti mihi passionem meam. Volo etiam scire, qua morte te clarificet iste frater, et conservus, et socius meus. Dicit ei Jesus: Sic eum volo manere donec veniam. Quid ad te? Tu me sequere. [Col. 0602B] Tu, inquit, me sequere. Tu, sicut ego, crucem ascende. Tu eamdem, quam ego, mortem patere. Hunc autem sic volo manere. Non cruce, non persecutoris gladio, non aliqua violentia volo eum vitam finire; sed in pace et quiete diem ultimum terminare [(1385) 1Kb] . Veniam ad eum, et quando mihi placuerit, vocabo eum. Nemine cogente, sed ipso volente, et me vocante, de pace in pacem, de quiete in quietem transferam eum. Legitur enim [(1386) 1Kb] quod beatus Joannes, longo jam senio confectus, cum in pace et quiete Ecclesiam regeret apud Ephesum, populum ad se convocans, post longam allocutionem, et missarum celebrationem, in locum juxta altare defossum descendit, et ita quasi somno quodam levi atque suavi ad Deum [Col. 0602C] transivit. Quid est igitur: Sic eum volo manere? Quid est sic? Sic, inquit, ut a nemine occidatur, sed me vocante, suaviter et jucunde de hac vita in aliam transferatur. Exiit ergo sermo iste inter fratres, quod discipulus ille non moritur. Et non dixit Jesus: Non moritur, sed: Sic eum volo manere, donec veniam. Quid ad te? Non bene ergo discipuli intellexerant id quod Dominus de Joanne dixerat, sic eum volo manere, donec veniam. Non enim his verbis Jesu significatur, quod Joannes non moriatur. Si enim hoc his verbis significaretur, nequaquam Joannes dixisset: Et non dixit Jesus: Non moritur, sed: Sic eum volo manere, donec veniam. [Col. 0603A] Quid enim aliud dixit Jesus, nisi id, quod ejus verbis significabatur? Non enim tantum attendimus verba, quantum verborum significata [(1387) 2Kb] . Hic est discipulus ille, qui testimonium perhibet de his. Et scripsit haec, et scimus quia verum est testimonium ejus. Sunt autem et alia multa, quae fecit Jesus, quae si scribantur per singula, nec ipsum arbitror mundum capere eos, qui scribendi sunt, libros. Hic modus locutionis hyperbole dicitur a grammaticis [(1388) 1Kb] , quod fidem excedens interpretatur. Excedit enim audientium fidem, neque facile creditur, quod taliter [Col. 0604A] dicitur. Sic enim et David de Saul et Jonatha locutus est quod essent aquilis velociores, leonibus fortiores. In his tamen non verba ipsa, sed loquentis intentionem attendere debemus. Potest autem et sic intelligi, quod, si omnia scriberentur, quae fecit Jesus, mundus ipse eorum occulta mysteria et profundas significationes ad plenum capere et intelligere non posset. Et ideo pauca de pluribus elegit, ut facilius intelligantur, diligentius quaerantur, fide credantur, et memoriae tradantur.


EXPLICIT LIBER DILIGENTIS LUCIDAEQUE EXPOSITIONIS.




[Col. 0603B]
S. BRUNONIS ASTENSIS EPISCOPI SIGNIENSIS EXPOSITIO IN APOCALYPSIM.
[Col. 0603]




PRAEFATIO EDITORIS.

[Col. 0603] 296 Non ut eadem repetamus, quae hoc de commentario in praefatione generali diximus, iterum de eo praefari volumus, sed aliqua addenda sunt, ut hujusmodi S. Brunonis interpretatio majori in pretio habeatur. Haud parum ad ejus aestimationem confert ipsius commentatoris testimonium, fatentis se Apocalypsim interpretasse, cum Signiensis Ecclesiae administrationem reliquisset; adeoque in secessu Casinensi monachus, jamque maturae esset aetatis hoc opus perfecit. Eo enim tempore rerum spiritualium meditationibus, sanctorumque Patrum lectionibus omnino vacans, satius librum hunc mysteriis altissimis plenum scrutari et introspicere valuit. Additur etiam, ut cum plures annos in episcopatu egisset, in quibus diversis muneribus et legationibus perfunctus fuerat, Ecclesiae universae faciem agnoscens, in exponenda Apocalypsi, quae ad septem episcopos Asiae scripta est; de officio et sanctitate episcopi, de clericorum moribus, deque vita Christiana docte et opportune disseruit. Neque haereticorum errores, Simoniam praesertim et schisma insectari omisit, quae duo mala tunc temporis Ecclesiam latius infestabant. Hic non inopportunum erit animadvertere hujusmodi Brunonis commentarium quam mirabiliter conferat ad confirmandam Apocalypsis veritatem, et auctoritatem contra haereticos, qui eam labefactare et evertere conati sunt. Nemo enim consentientibus plurimis tum Graecis, cum Latinis Patribus in dubium revocare debet, hac in revelatione statum futurum Ecclesiae, a Christo Domino institutae, variis sub imaginibus adumbrari, iisque fideles praemoneri, ne se subripi a diabolo sinant, neve ab evangelicae legis observatione deficiant. Multimodis probanda est eorum fides, praecipue in mundi fine per Antichristum, atque per ejus asseclas, haereticos scilicet, quorum versutiae, hallucinationes, et falsa dogmata adeo incautos, et a vitiis depravatos invadent, ut miserrime, si ipsis crediderint, sint perituri. Decebat ergo infinitae Dei misericordiae, ut qui tot ante saecula per prophetas, et per figuras primum Redemptoris hominum adventum in mundum annuntiare fecerat, ut vias ejus ipsi pararent, id est, ut se paratos ad eum digne recipiendum redderent; de secundo ejusdem adventu in terram eos praemoneret; quando scilicet consummata fuerint omnia ab aeterno stabilita, eritque tempus quo Christus, supremus judex, justos gaudiis, malos autem poenis aeternis destinabit. Ad hoc enim quidquid in Veteri Novoque Testamento scriptum est, cum referatur; [Col. 0605] hanc oportebat veritatem talibus rationibus et argumentis suffultam tradere, ut, nisi quis lucem pro tenebris accipere voluerit, de ea omnino persuasus esset. Cum haec ergo tractanda et illustranda sibi proposuisset auctor noster, in septem libros totam S. Joannis evangelistae revelationem distribuit; quibus arcana singula, figurativis signis involuta detexit, et a praecipuis aliarum scripturarum testimoniis confirmari demonstravit. Neque silentio praeteribo peculiarem hanc S. Brunoni laudem esse tribuendam, quod paucos inter Patres sit collocandus, qui totum Apocalypsis librum suis commentariis locupletarunt: nam quamvis loca aliqua a pluribus interpretata inveniantur; quos inter S. Hippolytum, et Cassiodorum nominabo; pauci tamen a capite ad calcem exponere aggressi sunt. Spero etiam mihi pergratos fore lectores, quod hac in editione non interpolatam, ut Marchesius publicavit, sed integram totamque perfectam, S. Brunonis expositionem in Apocalypsim habebunt, cum in ea ex collatione duorum codicum optimae notae Bibliothecae Vaticanae, et editionis Lugdunensis Bibl. PP. tom. XX, in quo edita est Expositio auctoris in Apocalypsim, plura loca integra clarioraque restituta sint.



PRAEFATIO AUCTORIS.
[Col. 0605]

[Col. 0605A] 297 »Apocalypsis Joannis tot habet sacramenta quot verba. Parum dixi, et pro merito voluminis laus omnis inferior est. In verbis singulis multiplices latent intelligentiae [(1389) 1Kb] .« His enim paucis verbis beatus Hieronymus (cujus auctoritate et prudentia non parum S. Ecclesia roboratur) aperte demonstrat, quantae liber iste sit dignitatis. In cujus expositione, ideo nos post multos alios qui eum exposuerunt, laborare curavimus; quoniam et si sententias bene sint exsecuti, in visionum tamen continuatione, distinctioneque parum quid dixisse videntur. Quamvis id ipsum, propter hoc ipsum, quidam amicorum meorum me facere rogaverunt, quorum utique petitioni et voluntati parere idoneum aestimavi. Et prius quidem quam ad episcopatus [Col. 0605B] cognitatem, Christo Domino, non meis meritis, me vocante, conscenderem, Ingoni Astensi episcopo Psalterium, Senensibus vero canonicis, cum quibus et ipse qualiscunque canonicus victitabam, Cantica canticorum, prout potui, exposui; post episcopatum autem hanc beati Joannis Apocalypsim, propter causam superius memoratam, et ante hanc, prophetarum nobilissimum Isaiam, rogatu Damiani venerabilis abbatis, satis compendiose lucideque disserui. Hunc igitur librum, de quo nunc loquimur, septem libris determinavi; quoniam et si plures habeat, septem tamen ejus principales sunt visiones, quarum et si verba diversa, sententia tamen pene eadem esse videtur. In omnibus enim Ecclesiae persecutiones narrantur, praeter quod in ultimo [Col. 0605C] coelestis Jerusalem aedificia describuntur. Primus siquidem liber de septem Ecclesiarum, totidemque [Col. 0606A] angelis, in quibus omnes usque ad consummationem saeculi significantur, abundanter loquitur, suaque unicuique praemia victori promittit. In secundo autem a principio nascentis Ecclesiae incipiens, in septem sigillis aperiendis, omnia ejus usque in finem sacramenta, beatus Joannes (imo per eum Spiritus sanctus) comprehendit. In tertio vero a Christi praedicatione initium faciens, in septem angelis tubis canentibus, usque ad Antichristi adventum omnes Ecclesiae persecutiones per ordinem narrans, post Henoch, et Eliae mortem, et resurrectionem, Christo Domino, ad judicium veniente, finem facit. Similiter autem et in quarto a Salvatoris nostri sermone, sanctaeque matris Ecclesiae porta, et cruciatibus inchoans, sub specie bestiae septem [Col. 0606B] capitibus deformatae, quid et a quibus Ecclesia passa sit, usque ad universale judicium, librum praetendit. At vero in quinto iterum, sicut in aliis a capite incipit, et septem angelis septem iracundiae Dei phialas plenas fundentibus, eadem, quae in aliis significando, ad eumdem terminum venit. Sextus autem liber a Christo incipit, qui draconem antiquum suo tempore ligat et solvit, atque alios secunda morte damnando, alios vero secunda resurrectione beatificando [(1390) 1Kb] , illis infelicissimum, his gloriosissimum finem facit. In septimo vero relinquitur sabbatismus [(1391) 1Kb] Dei, in quo servilis operationis nihil fit, nihilque narratur, sed tamen coelestis Jerusalem aedificia describuntur, quae omnium generum lapidibus exornata, et duodecim margaritis per duodecim portas [Col. 0606C] decorata, nullum nisi decorum in se recipit habitatorem.



LIBER PRIMUS.
[Col. 0607]


CAPUT PRIMUM.
[Col. 0607A]

298 [(1392) 1Kb] Apocalypsis Jesu Christi, quam dedit illi Deus palam facere servis suis, quae oportet facere cito, et significavit, mittens per angelum suum, servo suo Joanni, qui testimonium perhibuit Verbo Dei, et testimonium Jesu Christi, quaecunque vidit. Haec, inquit beatus Joannes, est Apocalypsis, id est revelatio, non mea quidem, sed Jesu Christi [(1393) 1Kb] . Vae enim prophetis, qui prophetant de corde suo. Unde et ad Jerusalem dicitur: »Prophetae tui viderunt tibi falsa (Jer. VI, 31);« quales in libris Regum plures inveniuntur. Ut ergo apostolus et propheta se a talibus sequestraret, dicens, Apocalypsis, addidit, Christi Jesu. Sed unde, et a quo Christus eam accepit? Vis audire a quo: Quam dedit illi Deus. [Col. 0607B] [(1394) 1Kb] Christus Jesus, et homo est, et Deus: secundum hominem autem mortalis, et ignorantiae subditus: at vero secundum Deum immortalis, et omnia sciens. Deus ergo, id est divinitas, quae in Christo erat, imo et est, dedit eam Christo Jesu. Quod nihil est aliud, quam Christus Jesus dedit hanc revelationem, hoc est ipse sibi. Quare autem eam dederit, requiritur: palam facere servis suis, id est, ut servis suis [(1395) 1Kb] palam faceret et revelaret. Potest autem et sic intelligi, ut Pater eam Filio dederit; unde et ipse Filius ait: »Omnia mihi tradita sunt a Patre meo (Luc. X, 22).« Itemque: »Mea doctrina non est mea, sed ejus qui misit me, Patris (Joan. VII, 16).« Sequitur: Quae oportet fieri [Col. 0607C] cito; ea, inquit, Salvator noster servis suis palam fecit et revelavit quae cito, et non post multum temporis fieri oportet. Nam et passiones martyrum hic enarrantur, quae adhuc vivente apostolo fieri coeperunt. Denique ad summae providentiae intuitum omnia cito sunt, quamlibet multum morentur. Et significavit, mittens per angelum suum servo suo Joanni. Significavit, inquit, palam fecit, et revelavit. Hoc [(1396) 1Kb] autem per angelum suum mittens principaliter servo suo Joanni, qui caeteris conservis eam manifestaret. Sed quis est iste Joannes, qui testimonium [Col. 0608A] perhibuit Verbo Dei? Quale testimonium? »In principio erat Verbum, et Verbum erat apud Deum, et Deus erat Verbum (Joan. I, 1).« Unde et ipse ait: »Hic est discipulus ille qui testimonium perhibuit de his, et scripsit haec, et scimus quia verum est testimonium ejus (Joan. XXI, 24).« Sed unde testimonium Dei Verbo perhibuit? Omnium quidem quaecunque vidit. Sic et in Epistola sua ait: »Quod fuit ab initio, quod audivimus de Verbo vitae, et manus nostrae tractaverunt, annuntiamus vobis (I Joan. I, 1).«

Beatus qui legit, et qui audit verba prophetiae hujus, et servat ea quae in ea scripta sunt. Quam sit laudabilis haec prophetia [(1397) 1Kb] , his verbis declarat. Beatus, inquit, non solum qui legit verba prophetiae [Col. 0608B] hujus (quod quidem paucorum est), verum etiam et qui audit quod pene omnibus datum est. Sic tamen si servat ea quae in ea scripta sunt. Magna quidem est promissio, sed laboriosa est observatio. Unde et Apostolus ait. »Non auditores legis justi sunt apud Deum, sed factores legis justificabuntur (Rom. II, 13).«

Tempus prope est. Prope, inquit, tempus est quo et ista compleantur, et Christus ad judicium veniens sua praecepta servantibus merita retribuat. Unde et in fine hujus libri dicit: »Ecce venio velociter, beatus, qui custodit verba prophetiae libri hujus (Apoc. XXII, 27).«

Joannes septem Ecclesiis, quae sunt in 299 Asia, [Col. 0608C] gratia vobis, et pax ab eo qui est, et qui erat, et qui venturus est. Quae sunt autem istae septem Ecclesiae, in sequentibus declaratur. His autem beatus Joannes hanc Apocalypsim mittens, ait: Gratia vobis, et pax; quoniam ad gratiam et bonam voluntatem, et ad summi Dei pacem reconciliati estis. [(1398) 1Kb] Hic autem ab eo qui est, quem Judaei non esse putant, et qui erat prius etiam quam de Virgine nasceretur. Et qui venturus est mundum videlicet judicare, atque unicuique secundum merita dare.

Insuper et a septem spiritibus, qui in conspectu [Col. 0609A] ejus throni sunt [(1399) 1Kb] . Hos autem septem spiritus, sive magis septem Spiritus sancti gratias propheta enumerans ait: »Et requiescet super eum Spiritus Domini, spiritus sapientiae et intellectus, spiritus consilii et fortitudinis, spiritus scientiae et pietatis, et replebit eum spiritus timoris Domini (Isa. XI, 2).« Hi autem in conspectu throni ejus esse dicuntur, per quem Christi humanitatem, et vel sanctam Ecclesiam intelligimus. Nunc autem ad superiora revertimur [(1400) 1Kb] . Nam quoniam indeterminata dixerat, ab eo qui est, et qui erat, et qui venturus est, ut sciretur de quo loquebatur, subjunxit: Et ab Jesu Christo, qui est testis fidelis, primogenitus mortuorum, et princeps regum terrae. Testis namque fidelis ille est, qui ait: »Qui me confessus fuerit [Col. 0609B] coram hominibus, confitebor et ego eum coram Patre meo (Matth. X, 32).« Ipse enim quotidie interpellat pro nobis ad Patrem. Est autem et primogenitus mortuorum, quoniam nemo ante ipsum ad immortalitatem a mortuis resurrexit. Omnes enim iterum mortui sunt, quicunque ante eum resurrexerunt. Potest autem et sic intelligi, ut non solum eorum qui tunc, quando ista dicebantur, vivebant, verum etiam qui jam pridem mortui erant, ipse sit primogenitus. [(1401) 1Kb] Unde et primogenitus alibi dicitur, ante omnem creaturam (Eccli. XXIV, 5). Est autem princeps regum terrae, utpote Rex regum, et Dominus dominantium. Merito igitur gratia et pax ab eodem nobis donari dicitur, quoniam per ipsum reconciliati sumus, cooperante videlicet Spiritu [Col. 0609C] sancto, in quo sumus regenerati et illuminati.

Qui dilexit nos, et lavit nos a peccatis nostris in sanguine suo. [(1402) 1Kb] Quantum nos ipse dilexerit apertissime demonstratur, cum pro nobis omnibus mori non dubitaverit. Nam sicut ipse ait: »Majorem hac dilectionem nemo habet, quam ut animam suam ponat quis pro amicis suis (Joan. XV, 13).« Lavit autem nos in sanguine suo, qui ideo ex ipsius latere simul cum aqua defluxit, ut non solum nos redimeret, verum etiam a peccatorum sordibus emundaret.

Et fecit nos regnum, et sacerdotes Deo, et Patri suo, ipsi gloria, et imperium in saecula saeculorum. Amen. A privilegio majoris partis regnum nostrum [Col. 0609D] sacerdotes appellat, quoniam non tyranni et homicidae, sicut in aliis, imo sacerdotes et episcopi in Ecclesia Dei obtinent principatum. Nam et secundum [Col. 0610A] apostolum, totum regnum nostrum in sacerdotio consistit, qui omnes sacrificare praecipiens, ait: »Obsecro vos per misericordiam Dei, ut exhibeatis corpora vestra hostiam viventem (Rom. XII, 1).« Ipsi autem sit, gloria, jam fugatis et victis inimicis, et imperium, quia ubique dominatur. Hoc autem non ad tempus, ut imperatoribus Romanis contigit, sed in saecula saeculorum. Quod nos quidem confirmantes, laetabundi omnes dicamus: Amen [(1403) 1Kb] .

Ecce venit cum nubibus, et videbit eum omnis oculus, et qui eum pupugerunt, et plangent se super eum omnes tribus terrae; etiam: Amen. Legitur enim in Actibus apostolorum, quod coelos ascendentem nubes eum susceperit ab oculis eorum, deinde angeli [Col. 0610B] dixisse memorantur. »Hic Jesus, qui assumptus est a vobis in coelum sic veniet, quemadmodum vidistis eum euntem in coelum (Act. I, 15).« In nube ergo veniet, siquidem in nube ascendit. Possumus autem et per nubes, prophetas et apostolos intelligere, per quorum doctrinam, quasi per pluviam fides in Ecclesia germinavit. Cum his autem ad judicium veniet, quoniam et ipsi judices erunt. Et videbit eum omnis oculus, non solum sanctorum, verum etiam Judaeorum, qui eum crucifixerunt et occiderunt: ut et illi de fide gaudeant, et isti de sua perfidia doleant [(1404) 1Kb] . Et plangent se super eum omnes tribus terrae; alii quidem prae gaudio, alii vero prae timore; alii quia parum, alii quia nihil ei servierunt. Quod autem subditur, etiam, amen, quorum alterum est [Col. 0610C] Latinum, alterum Hebraeum, confirmatio est eorum 300 quae dicta sunt, [(1405) 1Kb] ut omnes, et Latini et Hebraei, eum regem et judicem clament. Neque dicent: »Non habemus regem, nisi Caesarem (Joan. XIX, 15),« cum regem viderint etiam supra Caesarem.

Ego sum alpha et omega, principium et finis, dicit Dominus Deus qui est, et qui venturus est omnipotens. Haec enim duo elementa sic in Graecorum alphabeto posita sunt, ut alterum primum, alterum ultimum locum obtineat. Est ergo Christus alpha et omega, primus et novissimus, initium et finis; primus ante omnia, finis post omnia, a quo cuncta procedunt, ad quem cuncta redeunt [(1406) 1Kb] ; intra quem omnia, [Col. 0610D] extra quem nihil; ad quem qui pervenerit, ultra non habet, quo vadat. Et ipse quidem revera est, quoniam semper est. Ipse est qui erat, quoniam in [Col. 0611A] principio erat, ipse etiam venturus est, ut supra dictum est.

Ego Joannes frater vester, et socius in tribulatione, et regno, et patientia in Christo Jesu: fui in insula quae vocatur Pathmos propter verbum Dei, et testimonium Jesu: fui in spiritu in Dominica die [(1407) 1Kb] , et audivi post me vocem magnam, tanquam tubae, dicentis [(1408) 1Kb] : Quod vides, scribe in libro et mitte septem Ecclesiis quae sunt in Asia, Epheso, et Smyrnae, et Pergamo, et Thyatirae, et Sardis, et Philadelphiae, et Laodiciae.---Ego, inquit, Joannes, Dei gratia interpretatus, per Dei gratiam in apostolatum electus, frater vester, quem, sicut vos, ex aqua et Spiritu sancto sancta mater Ecclesia genuit. Et socius in tribulatione, ne vos in tribulationibus deficiatis, [Col. 0611B] quas me quoque apostolum et doctorem vestrum ferre videtis. Socius et in regno, et eadem perferentes, eamdem quoque gloriam suscipiamus. Et in patientia socius, ut et vos, sicut ego, magis pati velitis, quam de injuria vindicare: quam utique patientiam in Christo fuisse audistis, qui cum se defendere posset, mortem tamen et crucem sustinuit. Ego, inquit, fui in insula, quae vocatur Pathmos, propter verbum Dei. Lege historias, et invenies beatum Joannem, propter insuperabilem evangelizandi constantiam, et quia testimonium perhibebat Jesu, in Pathmos insulam in exsilium missum [(1409) 1Kb] . Vidit hanc visionem in Dominica die, ut eam ipsius esse non dubitaret, cujus est dies. Praecipitur autem sibi, ut quod in spiritu videt, [Col. 0611C] in libro scribat, et septem Ecclesiis mittat, ut per has septem, omnes alias mundi Ecclesias intelligamus. De his autem et propheta olim praedixit. »Apprehendent septem mulieres virum unum (Isa. IV, 1).« Et bene septem dicuntur, quoniam septem a septem spiritibus reguntur, et in septem diebus includuntur.

Et conversus sum, ut viderem vocem, quae loquebatur mecum, et conversus vidi septem candelabra aurea, et in medio septem candelabrorum aureorum similem filio hominis, vestitum podere, et praecinctum ad mamillam zona aurea. Conversus namque ad spiritualem intelligentiam beatus Joannes vidit et intellixit vocem illam, quae cum eo loquebatur. Convertere ergo et tu, quicunque hanc prophetiam [Col. 0611D] intelligere cupis, ut nihil carnaliter sapiens, totus ad spiritualem intellectum rapiaris. Septem autem [Col. 0612A] candelabra aurea, sicut in sequentibus demonstratur, septem sunt Ecclesiae, quas saepius memoravit. Et merito candelabris Ecclesiae comparantur super quas, ut caeteris lumen praebeant, quasi lucernae episcopi constituuntur. Unde et in Evangelio Dominus ait: »Nemo lucernam accendit, et ponit eam sub modio, sed super candelabrum, ut luceat omnibus qui in domo sunt (Matth. V, 15).« Quae ideo aurea fuisse memorantur, quoniam sicut aurum omnibus metallis praefertur; ita et Ecclesia fulgore sapientiae, et integritate fidei, et incorruptione virtutum, cunctis nationibus melior est. In medio autem similis filio hominis videtur, per quem Christum intelligimus, qui perfectus Deus, perfectusque homo est [(1410) 1Kb] . Dicitur autem vestitus podere, carne [Col. 0612B] videlicet virginali et incorruptibili, quam nulla unquam macula denigrare valuit. Sed quid zona aurea circa mamillas, nisi sapientia 301 in corde? (Inter mamillas namque jacet cor.) Ut ergo omnes sapientiae et scientiae thesauros in Christo pectore reconditos demonstraret, zona aurea ejus [(1411) 1Kb] mamillam praecinctam dixit. Si autem et sapientia fulget in pectore (hoc est enim zona aurea circa mamillas), cinge eam ne effluat, stringe ne amittas, dic cum Propheta: »In corde meo abscondi eloquia tua, ut non peccem tibi (Psal. CXVIII, 11).«

Caput autem ejus, et capilli erant candidi, tanquam lana alba, et tanquam nix, et oculi ejus velut flamma ignis, et pedes ejus similes aurichalco, sicut in camino ardenti, et vox illius tanquam vox aquarum [Col. 0612C] multarum. Caput ejus atque capilli lanae et nivi comparantur, ut qui nuper in Judaea adolescens et juvenis apparuit, vetustus, et plenus dierum, et cunctis patriarchis et prophetis antiquior intelligatur. Ideoque et Judaeis, quamvis sibi indignantibus, ipse dicebat: »Amen dico vobis, antequam Abraham fieret, ego sum (Joan. VIII, 58).« Et quamvis hujus videretur esse aetatis, in qua et oculi caligare, et pedes lassescere, et vox deficere solet; attamen et oculi perspicaces, et pedes fortes, et vox sublimis, et caetera virilis valetudinis in eo esse videbantur. Possumus autem et per oculos ejus prophetas intelligere, qui claro et perspicaci intuitu, usque ad saeculi consummationem cuncta perspexerunt; per pedes vero aurichalco similes, apostolos virtutibus [Col. 0612D] validos, sapientia claros, et charitatis igne accensos intelligamus, de quibus dicitur: »Quam speciosi [Col. 0613A] pedes evangelizantium pacem, evangelizantium bona (Rom. X, 15).« Vox vero ipsius, quae quasi aquae multae resonabat, sancta praedicatio, populique laudatio est, quae ubique terrarum, cunctorum ore fidelium Dominum magnificat.

Et habebat in dextera sua septem stellas, et de ore ejus gladius ex utraque parte acutus exibat: et facies ejus, sicut sol, lucens in virtute sua. Quod autem hae septem stellae septem sunt supradictarum Ecclesiarum angeli, id est episcopi, ipse in sequentibus apertissime demonstrat [(1412) 1Kb] . Hos autem in sua dextera Christus habet, quia in sua virtute eos disponit et regit. Gladius autem ex utraque parte acutus, qui ex ejus ore exibat, sermo ipse est; de quo Apostolus ait: »Et gladium spiritus, quod est verbum Dei (Ephes. [Col. 0613B] VI, 17).« Itemque: »Vivus est Dei sermo, et efficax et penetrabilior omni gladio ancipiti (Hebr. IV, 12).« Utrimque autem acutus gladius iste dicitur, quoniam undique peccatores percutit. Facies autem Christi, sicut sol in meridie ita lucebat, quia, quamvis senex esset, senectutis tamen pallor, et macies in eo non apparebat. Ante hanc autem faciem, quando pervenerint, quasi sol in regno Dei sancti fulgebunt.

Et cum vidissem eum, cecidi ad pedes ejus tanquam mortuus; et posuit dexteram suam super me dicens: Noli timere, ego sum primus et novissimus, et fui mortuus, et ecce sum vivens in saecula saeculorum, et habeo claves mortis et inferni. Scribe ergo quae vidisti, et quae sunt, et quae oportet fieri post haec. Quasi mortuus cecidit beatus Joannes, quoniam adhuc [Col. 0613C] mortalis tantam visionem ferre non potuit. Sic et Daniel post illam terribilem visionem cecidit, et aegrotavit. Posuit autem Dominus dexteram suam super eum, quia suae virtutis praesentia eum confortavit, et ait: Ego sum primus et novissimus. Hoc autem superius expositum est. Et fui mortuus secundum carnem. Et ecce sum vivens in saecula saeculorum. Unde Apostolus, »Christus, inquit, semel mortuus est, jam non moritur, mors illi ultra non dominabitur (Rom. VI, 9).« Et habeo claves mortis, et inferni [(1413) 1Kb] . Prius enim mors et diabolus ubique vagabantur, prius omnes inferni portae apertae erant, undique illuc concursus fiebat populorum: at vero quia nunc paradisi portae apertae sunt, [Col. 0613D] clausae sunt portae mortis, in carcere et sub clave diabolus premitur: Scribe ergo quae vidisti, et quae [Col. 0614A] sunt, id est quae modo in Ecclesia aguntur, et quae oportet fieri post haec [(1414) 1Kb] . Magnus iste liber, in quo praeterita, praesentia et futura continentur.

Mysterium septem stellarum quas vidisti in dextera mea, et septem candelabrorum aureorum: septem stellae, angeli sunt septem Ecclesiarum, et septem candelabra septem Ecclesiae. Expositio est superiorum, mysterium autem res est occulta, et figuraliter sive allegorice dicta [(1415) 1Kb] .



CAPUT II.

Et angelo Ephesi scribe: Haec dicit, qui tenet septem stellas in dextera sua, qui ambulat in medio septem candelabrorum 302 aureorum: Scio opera tua, et laborem, et patientiam tuam, et quia non potes sustinere malos, et tentasti eos, qui se dicunt esse [Col. 0614B] apostolos, et non sunt; et invenisti eos mendaces, et patientiam habes, et sustinuisti propter nomen meum, et non defecisti. Episcopum Ephesiorum angelum appellat [(1416) 1Kb] , quoniam Christi legatione fungens Evangelium populo annuntiabat. Angelus enim nuntius interpretatur. Septem autem stellae, septem episcopi sunt, quorum et iste unus erat; et est finitum pro infinito, per hos enim omnes alios intelligimus. Quos in dextera sua Dominus tenere perhibetur, quoniam non suae, sed illius sunt ditionis, ipse eos regit atque gubernat, ipse inter mundi hujus turbines et tempestates sustinet, ne cadant. Stellae autem ideo dicuntur, quoniam, ut Apostolus ait: »Sic inter peccatores fulgent, quasi luminaria in mundo (Phil. II, 15).« Ambulat autem in medio [Col. 0614C] [(1417) 1Kb] candelabrorum aureorum, quae septem Ecclesias superius significare dixit. [(1418) 1Kb] Ambulat quippe in medio Ecclesiarum, quoniam sicut bonus paterfamilias, et greges, et pastores visitans, uniuscujusque vitam et opera considerat. Hinc autem supradictum episcopum, de opere, labore et patientia laudare incipit, quem in tantum mali persequebantur, ut eos sustinere non posset. Praeterea neque falsis apostolis participare voluit, sed tentans eos, invenit mendaces; unde et illorum vitavit consortium, et quamvis multa pro Christi nomine sustinuerit, magna tamen praeditus patientia non defecit.

Sed habeo adversum te pauca, quia charitatem [Col. 0614D] tuam primam reliquisti [(1419) 1Kb] . Memor esto itaque unde excideris, et age poenitentium, et prima opera [Col. 0615A] hac. Sin autem venio tibi, et movebo candelabrum tuum de loco suo, nisi poenitentiam egeris. Hunc enim, quem de labore et patientia multum laudaverat, quia ex culmine charitatis, quam prius magnam habuit, nunc cecidisse redarguit. Admonet ergo ut poenitentiam agat, alioquin contra eum veniet, suumque candelabrum de loco suo movebit. Movetur autem candelabrum de loco suo, quando Ecclesia a proprio episcopo separatur; tantum ergo valet poenitentia, ut eum iterum Ecclesiae reconciliet, qui ab ea separari prius dignus fuerat.

Sed hoc habes bonum, quia odisti facta Nicolaitarum, quae et ego odi. Qui habet aures audiendi audiat quid Spiritus dicat Ecclesiis: Vincenti dabo edere de ligno vitae, quod est in paradiso Dei mei. Reprehensus [Col. 0615B] de charitate, de fidei tamen constantia laudatur. Nicolaitae namque haeretici idolotithum edere jubebant, insuper et mulieres omnes volebant esse communes. [(1420) 1Kb] Quod autem ait: Qui habet aures audiendi audiat quid Spiritus dicat Ecclesiis, procul dubio non corporis, sed cordis aures requirit. Lignum autem vitae in paradisi [(1421) 1Kb] nos docuit Moyses, de quo primo homini comedere interdictum est. Datur igitur vincenti, quod negatum fuerat victo. Vince igitur prius, et sie demum accede ad lignum vitae, prius reseca vitia, pelle odia, supera inimicos, deinde comede. »Qui enim manducaverit et biberit indigne, judicium sibi manducat et bibit (I Cor. II, 29).« Paradisus Dei Ecclesia est, hortus revera deliciarum, lignum vitae caro Christi est; [Col. 0615C] lignum vitae Dei sapientia est; de qua et dicitur: »Lignum vitae his qui apprehenderint eam, et qui tenuerit eam, beatus (Prov. III, 18).«

Et angelo Smyrnae Ecclesiae scribe [(1422) 1Kb] . Haec dicit primus et novissimus, qui fuit mortuus et vivit: Scio tribulationem tuam, et paupertatem tuam; sed dives es, et blasphemaris ab his qui se dicunt Judaeos esse, et non sunt, sed sunt synagoga Satanae. Nihil horum timeas, quae passurus es. Nam quia Judaei, priusquam carnem sumeret, Christum non fuisse dicunt; [(1423) 1Kb] ideo primum se novissimum appellat. Non tamen secundum carnem se fuisse mortuum nogat; verumtamen resurrexisse, quod illi non credunt, 303 et in aeternum se vivere affirmat. Laudat autem Smyrnae [(1424) 1Kb] episcopum, non solum de tribulationibus [Col. 0615D] per quas intraturi sumus in regna coelorum, verum etiam de paupertate. Beatus igitur [Col. 0616A] episcopus, qui sic sua distribuit, ut semper pauper vivat; talis enim dives est, sicut de isto dicitur. Unde et Apostolus ait: »Tanquam nihil habentes, et omnia possidentes (II Cor. VI, 10).« Multi autem se Judaeos esse dicunt, sed non sunt, in quibus veraciter habitat Satanas: Judaeus enim confessor interpretatur. Quicunque igitur Christum Dei Filium esse non confitetur, hic Judaeus non est. Audi Apostolum: »Non enim qui in manifesto Judaeus est, sed qui in abscondito; et circumcisio non carnis, sed spiritus (Rom. II, 28).«

Ecce missurus est diabolus ex vobis in carcerem, ut tentemini, et habebitis tribulationem diebus decem: esto fidelis usque ad mortem, et dabo tibi coronam vitae. Qui habet aures, audiat quid Spiritus dicat [Col. 0616B] Ecclesiis: Qui vicerit, non laedetur a morte secunda. Multa, inquit, passurus es, sed nihil timeas. Ecce enim diabolus, et membra ejus: ecce Nero, Diocletianus, et Maximianus, multos ex vobis in carcerem missurus est, ut tentemini, an fideles sitis; ut tentemini, si forte vos decipere valeant. Et habebitis tribulationem diebus decem [(1425) 1Kb] . Nullus enim numerus procedit ultra decem: omnis enim qui numerat, postquam ad decem pervenerit, iterum ab uno incipiens, ad decem usque recurrit, [(1426) 1Kb] in numero ulterius progredi nescit, nisi tantum ab uno numerare incipiat. Quid igitur est tribulationem habere diebus decem? hoc est tribulationem habere cunctis diebus. Sequitur: Esto fidelis usque ad mortem. Namque SS. martyres fideles exstiterunt, quia [Col. 0616C] nec in ipsa morte Deum negaverunt. Sed quo fructu? Et dabo, inquit, tibi coronam vitae. »Nemo enim coronabitur, nisi qui legitime certaverit (II Tim. II, 5).« Quid est autem corona vitae, nisi aeternus immortalisque triumphus: Qui habet aures audiat quid per os meum Spiritus dicat Ecclesiis. Qui vicerit tentationes diaboli, non laedetur a morte secunda: primam enim mortem, quae in corpore fit, nemo nunquam evadere potest; at vero a secunda, qua animae a Deo separatae aeternis tradentur suppliciis, solummodo sancti non laedentur [(1427) 1Kb] .

Et angelo Pergami Ecclesiae scribe: Haec dicit qui habet romphaeam ex utraque parte acutam: Scio ubi habitas, ubi sedes est Satanae, et tenes nomen meum, et non negasti fidem meam. Diximus superius quod [Col. 0616D] de ejus ore exibat gladius ex utraque parte acutus, quem hoc loco romphaeam appellat, per quam [Col. 0617A] judiciariam intelligimus potestatem. Laudat autem Pergami episcopum, quod etiam inter malos bonos exstiterit, et cum inter eos habitet, ubi [(1428) 1Kb] sedes est Satanae, in quorum corde diabolus sedet et regnat, nomen Christi tamen tenuit, verumque Christianitatis nomen habuit, et Christi fidem nunquam negavit.

Et in diebus illis Antipas testis meus fidelis, qui occisus est apud vos, ubi Satanas habitat. Antipas, ut fertur, martyr quidam fuit, qui pro Christi nomine Pergami ab iniquis occisus est. Ait ergo: In diebus illis, Antipas, qui fuit testis meus fidelis, siquidem pro meo nomine occisus est. [(1429) 1Kb] Apud vos, id est in civitate vestra, in qua, propter habitantium iniquitatem, ipse quoque magister eorum Satanas [Col. 0617B] habitare dignoscitur. In diebus illis, inquam, Antipas, et fides tua, subauditur, probata est, et quod Satanas Pergami habitet, manifestum.

Sed habeo adversum te pauca, quoniam habes [(1430) 1Kb] ibi tenentes doctrinam Balaam, qui docebat Balac mittere scandalum coram filiis Israel, edere, et fornicari; ita habes et tu tenentes doctrinam Nicolaitarum. Praedictus episcopus de fide laudatur, de negligentia reprehenditur, videlicet quod apud se haereticos esse permiserit, et contra Nicolaitarum haeresim totis viribus non pugnaverit. Legitur autem quod Balaam propheta cum venisset ad Balac regem Moabitarum, et Dei populo malediceret, cumque rex, quia maledicere noluit, et indignatus esset, propheta regi placere volens, consilium dedit ut [Col. 0617C] venienti Israeli cibos pararet, atque mulieres apponeret quae eos ad fornicationem incitarent; quod in quantam filiis Israel ruinam acciderit, lege historiam, et invenies (Num. XXIV, XXV). Hic autem Nicolaitarum haeresis similis fuit, qui idolothytis vesci et mulieribus promiscue uti licere docebant.

Similiter poenitentiam age; si quominus 304 veniam tibi cito, et pugnabo cum illis in gladio oris mei. Qui habet aurem audiat quid spiritus dicat Ecclesiis. Praecipitur et isti ut poenitentiam agat; quod si non fecerit, cito ad eum Dominus veniet, id est subito eum judicabit, atque de hac vita vocabit, quo sublato, alius pro eo sabrogabitur, per quem contra haereticos in sui oris gladio Christus pugnabit. [Col. 0617D] Hoc autem episcopi audiant et viriliter pugnent, [Col. 0618A] ne militare cingulum amittant. Hinc enim gladius uterque acutus, Novum est et Vetus Testamentum, ut qui novis credere nolunt, veteribus convincantur exemplis, [(1431) 1Kb] et qui apostolis non credunt, prophetis credant. Disputo cum Judaeo, non timet gladium Pauli, volvo ensem, necatur ab Isaia. Talis igitur est gladius Christi. [(1432) 1Kb] .

Vincenti dabo manna absconditum, et dabo ei calculum candidum, et in calculo nomen meum scriptum, quod nemo scit, nisi qui accipit [(1433) 1Kb] . Quis pro tali sponsione non praeliabitur? Quis pro tanto munere [(1434) 1Kb] non curret in hostem? Et ego quidem manna absconditum illud esse puto quod olim suis discipulis Christus promittebat, dicens: »Et ego dispono vobis regnum, ut edatis, et bibatis, [Col. 0618B] super mensam meam in regno meo (Luc. XXV, 9).« O manna absconditum! [(1435) 1Kb] o deliciae incognitae, beatus qui ad eas pergere valeat! Sed quid per calculum candidum, nisi corpus immortale? Calculum quidem, quia forte et impassibile, candidum autem, quia novum et mundum, et ab omni sorde purgatum [(1436) 1Kb] . In peccatoribus autem non candidus calculus, sed terra nigra, et caro corruptibilis videtur. Nomen autem novum in calculo scriptum, non est nostrum perscrutari quale erit. [(1437) 1Kb] . Mentior utique, quia dico quod nescio, nondum enim accepi: o utinam aliquando accipere merear! Non dubito tamen multo melius et dignius esse isto, quo modo utimur, quo et homines vocamur.

Et angelo Thyatirae Ecclesiae scribe: Haec dicit Filius [Col. 0618C] Dei, qui habet oculos ut flamma ignis, et pedes ejus similes aurichalco: Novi opera tua, et charitatem, et fidem, et ministerium, et patientiam tuam, et opera tua novissima plura a prioribus. Sed habeo adversum te, quia permittis mulierem Jezabel, quae se dicit prophetas docere, et seducit servos meos fornicari, et manducare de idolothytis. Quare autem Dei Filius oculos habeat ut flamma ignis, et pedes aurichalco similes, jam superius dictum est. Hunc quoque episcopum, sicut superiorem, de opere, charitate, et fide, de fide, et ministerio laudat, qui semper de virtute in virtutem proficiens se ipso semper melior fuerit. Reprehenditur tamen, quod mulierem Jezabel [(1438) 1Kb] non redarguerit, quae, prave prophetas [Col. 0618D] exponendo, Dei servos peccare cogebat. Jezabel [Col. 0619A] namque fluxus sanguinis interpretatur; significat autem haereticorum Ecclesiam, quae, de animarum morte et sanguine gaudens, simplices quosque tunc temporis despiciens, post deos fornicari et idolothytis vesci docebat.

Et dedi illi tempus, ut poenitentiam ageret, et non vult poenitere de fornicatione sua. Et ecce ego mittam eam in lectum, et qui moechantur cum ea, in tribulatione maxima erunt, nisi poenitentiam egerint ab operibus suis, et filios eorum interficiam in morte, et scient omnes Ecclesiae, quia ego sum Dominus, scrutans corda et renes, et dabo unicuique vestrum secundum opera vestra. Clementissimus Dominus, qui non vult mortem peccatoris, sed vitam; qui ideo dat tempus poenitentiae, ne sua pereat creatura. Nam [Col. 0619B] quia ista Jezabel, id est impia haereticorum multitudo, poenitentiam agere noluit, ideo de ea dicitur: Ecce mittam eam in lectum. In lectum mittitur, quatenus omni Satanae privata virtute languescat et vires amittat; per quod datur intelligi ut, quamvis poenitentiam agere nolit, in sua tamen perfidia non diutius gloriabitur: cito etenim illa haeresis destructa est. Similiter autem et illi, qui cum ea moechantur, id est qui eorum blanditiis et seductionibus acquiescunt, nisi et ipsi poenitentiam egerint, et a tali 305 operatione cessaverint, et in maxima tribulatione et doloribus sempiternis cum ea [(1439) 1Kb] erunt. Unde et subditur: Et filios eorum interficiam in morte; id est eorum sequaces morte morientur aeterna. Et tunc tandem scient omnes Ecclesiae [Col. 0619C] quia ego sum scrutans corda et renes. Scit enim Dominus in cujus corde sit perversa scientia, et cujus renibus libido dominetur; ut et justus judex dicitur, »qui reddet unicuique secundum opera sua (Matth. XVI, 27);« quoniam et sancti a se differunt in claritate, et mali secundum merita poenas recipiunt.

Vobis autem dico caeteris, qui Thyatirae estis: Quicunque enim habent doctrinam hanc, qui non cognoverunt doctrinam Satanae, quemadmodum dicunt non mittam super vos illud pondus; tantum id quod habetis tenete, donec veniam; et qui vicerit et custodierit usque in finem opera mea, dabo illi potestatem super gentes, et reget illas in virga ferrea, et tanquam [Col. 0619D] vas figuli confringet eas, sicut ego accepi a Patre meo, et dabo illi stellam matutinam. Qui habet aures, audiat quid spiritus dicat Ecclesiis. Minatus est enim superius Jezabel et sequacibus ejus; nunc autem fidelium ejusdem civitatis alloquitur multitudinem, eisque promittit quia nequaquam aliud pondus super eos mittet, neque aliam poenitentiam, vel satisfactionem eis imponet, de hoc videlicet quod cum haereticis conversati sunt. Sic tamen, si [Col. 0620A] eorum doctrinam non receperint, et altitudinem, superbiam et astutiam Satanae non cognoverint, ut illam imitarentur atque diligerent. Quod autem sequitur: Quemadmodum dicunt, proverbium erat apud eos: nam quem superbia inflatum videbant, illum Satanae secreta et altitudinem cognoscere dicebant. Sequitur: Tantum id quod habetis tenete, donec veniam [(1440) 1Kb] . Venit quippe, quando unumquemque de hujus tabernaculi habitatione per mortem vocat. Quod tamen de universali judicio accipi potest. Qui autem Satanae insidias vicerit, et Dei opera usque in finem custodierit, dabit illi potestatem super gentes, gentes utique haereticorum et Judaeorum, quas sic ad suum nutum reget, utique et constringet, ut neque evagandi neque fugiendi [Col. 0620B] licentiam habeant. Has autem in virga ferrea, id est imperio et doctrina forti et insuperabili, tanquam vasa figuli, quae utique fragilia sunt, confringet atque comminuet. Quod autem sequitur: Sicut accepi a Patre meo, talem se suis servis potestatem dare significat, qualem et ipse naturaliter habet; unde ipse ait: »Qui credit in me, opera, quae ego facio et ipse faciet (Joan. XIV, 12).« Et dabo illi stellam matutinam; stellam claram et lucidam, stellam solis et diei nuntiam, de qua scriptum est: »Orietur stella ex Jacob, et exsurget homo de Israel (Num. XXIV, 17).« Nihil enim majus dari poterit, qui Dei Filii praesentiam, claritatem et illuminationem ante oculos semper habebit: hoc enim ille desiderabat, qui dicebat: »Ostende faciem tuam, et [Col. 0620C] salvi erimus (Psal. LXXIX, 8).«



CAPUT III.

Et angelo Sardis Ecclesiae scribe: Haec dicit qui habet septem spiritus Dei et septem stellas: Scio opera tua, quia nomen habes, quod vivas, et mortuus es. Esto vigilans et confirma reliqua quae moritura erant. Non enim inveni opera tua plena coram Deo meo; in mente ergo habe, qualiter acceperis et audieris, et serva, et poenitentiam age. Si ergo non vigilaveris, veniam tanquam fur, et nescies qua hora veniam ad te. Quid enim significent septem spiritus, et septem stellae, jam superius expositum est. Hic autem episcopus, aliter a populo, aliter a Deo judicabatur: nam et si a populo landaretur, apud Deum [Col. 0620D] tamen mortuus jam et inutilis erat; unde admonetur ut sit vigilans corporis, et dissidiae somnum a se expellat, et opera, quae jam in se moritura erant, iterum confirmet atque vivificet: non enim inveniuntur plena coram Deo. Plena namque illa opera et perfecta sunt coram Deo, quae non ad vulgi favorem, sed ex bona mentis intentione fiunt. In mente ergo habere praecipitur quam puram et sinceram doctrinam ab apostolis acceperit, eamque custodiat [Col. 0621A] et observet, et de his in quibus deliquit poenitentiam agat, alioquin tanquam fur, et qua hora nesciet, ad eum veniens, de hac vita subito exire compellet.

Sed habes pauca nomina in Sardis, qui non inquinaverunt vestimenta sua, et ambulabunt mecum in albis, quia digni sunt. Qui vicerit, sic vestietur vestimentis albis, et non delebo nomen ejus de libro vitae: et confitebor nomen ejus coram Patre meo et coram angelis ejus. Qui habet aures audiat quid spiritus dicat Ecclesiis. Tu, inquit, non sicut debuisti vixisti, habes tamen paucos in populo tibi commisso, quorum nomina jam scripta sunt in libro vitae. Et hi quidem non inquinaverunt vestimenta sua, 306 et corpora sua, ut haereticorum spurcitiis [Col. 0621B] assentirent, et sese luxuriae, idololatriae subjugarent, sed semper ambulaverunt mecum in albis, nulla vitiorum sorde denigrati. Mecum, inquit, quoniam hujusmodi consortio digni sunt. Quicunque autem ita vicerit, ut illi vicerunt, sic vestietur vestimentis albis, quemadmodum illi vestiti sunt, neque delebo nomen ejus de libro vitae [(1441) 2Kb] : liber namque vitae, dispositio et memoria illius est. Unde et subditur:

Et confitebor nomen ejus coram Patre meo et coram angelis ejus. Nullae enim ibi chartae, vel litterae sunt necessariae, ubi talis est doctor ad nomina recitanda.

Et angelo Philadelphiae scribe: Haec dicit Sanctus et verus, qui habet claves David, qui aperit, et nemo claudit, claudit, et nemo aperit: Scio opera tua, et [Col. 0621C] ecce dedi coram te ostium apertum, quod nemo potest claudere, quia modicam habes virtutem, et servasti nomen meum: ecce dabo de Synagoga Satanae, qui se dicunt Judaeos esse, et non sunt, sed mentiuntur: ecce faciam illos, ut veniant et adorent ante pedes tuos, et scient quia dilexi te, quoniam servasti verbum patientiae meae. Haec, inquit, dicit Sanctus et verus, Christus, videlicet Dominus noster, qui nunquam mentitur [(1442) 1Kb] , nullum decipit, qui habet clavem et fortitudinem patris sui David. David namque manu fortis interpretatur, cujus vigor et fortitudo velut clavis quaedam erat ad inimicorum civitatem capiendam et reserandam [(1443) 1Kb] . Hanc clavem haereditariam et Christus habet, qui illas duas et maximas [Col. 0621D] civitates, infernum videlicet et paradisum aperit, et claudit cui vult; quo quidem aperiente, nemo claudit, [Col. 0622A] quo claudente, nemo aperit. Unde et subditur: Ecce dedi coram te ostium apertum, quod nemo potest claudere, per quod paradisi januam possumus intelligere. Sive illud, de quo Apostolus ait: »Ostium mihi magnum et evidens apertum est, et adversarii multi (I Cor. XVI, 9),« significans aures omnium sibi esse apertas ad Evangelium audiendum. Sic et in hoc loco, etsi haeretici huic episcopo resistant, tamen aures et auditum fidelium claudere non poterunt. Sed quia modicam habet virtutem, id est paucos in hoc opere auxiliatores, ipse Dominus auxiliator ejus multos de Synagoga Satanae, qui se Judaeos esse mentiuntur, ei subjiciet et humiliabit, ut et ad fidem convertantur, et victi succumbant. Unde et subditur: Ecce faciam illos ut veniant et [Col. 0622B] adorent ante pedes tuos; jam scilicet ad fidem conversi et rei veritatem agnoscentes. Et ecce tandem scient quia ego dilexi te, et hoc merito. Servasti enim verbum patientiae meae: nam quia patientiam praedicavi, tu quoque mea verba considerans, omnia patienter sustinuisti.

Et ego servabo ad horam tentationis, quae ventura est in orbem universum tentare habitatores in terra. Ecce venio cito; tene quod habes, et nemo accipiat coronam tuam. Et qui vicerit, faciam eum columnam in templo Dei mei, et foras non egredietur amplius. Et scribam super eum nomen Dei mei, et nomen civitatis Dei mei novae Jerusalem, quae descendit de coelo a Domino, et nomen meum novum. Qui habet aurem audiat quid spiritus dicat Ecclesiis. Tu [(1444) 1Kb] servasti [Col. 0622C] verbum patientiae meae, et ego quoque te servabo ad horam tentationis, quae ubique terrarum ventura est. Nemo est qui non tentetur, sed non omnes superantur. Unde Apostolus ait: »Tentatio vos non apprehendat, nisi humana (I Cor. X, 13).« Ecce venio cito [(1445) 1Kb] , te, subauditur, a tentationibus liberare, et pro patientia coronare. Tene ergo quod habes; nullus te a tuae fidei constantia separare valeat, ut nemo accipiat coronam tuam; nemo tibi subripiat locum tibi praeordinatum. Et qui vicerit, faciam illum columnam in templo Dei mei. Tales enim columnae, Petrus Jacobus et Joannes fuerunt, de quibus Apostolus ait. »Qui videbantur columnae esse Ecclesiae (Galat. II, 9).« Super [Col. 0622D] hos Ecclesia firmata et fundata est, secundum illud: »Ego confirmavi columnas ejus (Psal. LXXIV, 4):« [Col. 0623A] 307 et Apostolus: »Superaedificati super fundamentum apostolorum et prophetarum (Ephes. II, 10).« Eorum namque doctrina et exemplis usque in finem Ecclesia regotur, et sustinebitur. Et foras non egredietur amplius; qui ergo ab Ecclesia separatur, sciat se nondum esse victorem. Et scribam super eum nomen Dei mei, et nomen civitati; Dei mei novae Jerusalem, quae descendit de coelo a Domino, et nomen meum novum. Non solum, inquit, nomen meum super eum scribam, ut a Christo Christiani vocentur, verum etiam nomen Dei mei, ut et ipsi dii appellentur, secundum illud: »Ego dixi, Dii estis (Psal. LXXXI, 6).« Insuper et nomen civitatis Dei mei novae Jerusalem, ut sicut illa universaliter sponsa Christi vocatur, ita et uniuscujusque anima [Col. 0623B] singulariter nuncupetur. Unde Apostolus ait: »Despondi enim vos uni viro, virginem castam exhibere Christo (II Cor. XI, 2).« Quod autem Jerusalem sponsa Christi dicatur, audi hunc eumdem in fine libri hujus dicentem: »Vidi, inquit, civitatem novam Jerusalem, descendentem de coelo a Deo, paratam, tanquam sponsam ornatam viro suo.« Possumus autem et nomen illud, quod ei ab angelo expositum est, novum Christi nomen intelligere; sic enim scriptum est: Et vocabis nomen ejus Jesum (Luc. I, 31),« quod interpretatur Salvator; nemo enim salvatur, nisi hoc nomine insignitus.

Et angelo Laodiciae Ecclesiae scribe: Haec dicit: Amen, testis fidelis, et verus, qui est principium creaturae Dei. Scio opera tua, quia neque frigidus es, neque [Col. 0623C] calidus. Utinam frigidus esses, aut calidus! sed quia tepidus es, et neque frigidus es, neque calidus, incipiam te evomere ex ore meo. Christus enim, amen vocatur, quod Hebraice naturaliter significat verum. Dicatur ergo: Hoc dicit ille, qui de se ipso ait: »Ego sum via, veritas, et vita (Joan. XIV, 6);« id ipsum enim veritas, et verum significat. Qui est testis fidelis, et verus, sicut jam supra expositum est. Qui est principium creaturae Dei, a quo videlicet omnis creatura sumpsit exordium. Scio opera tua, quia neque frigidus es, neque calidus: hic enim episcopus sic se pro tempore callide habebat, ut simul bonis faveret et malis; unde cujus potissimum sectae fuisset, non facile discerni poterat [(1446) 1Kb] . Ideoque subditur: Utinam frigidus esses, aut calidus, ut Dei populum [Col. 0623D] per tuam hypocrisim decipere non posses; sed quia tepidus es, et neque frigidus, neque calidus, incipiam te evomere ex ore meo; ac si dicat: Anguis est mihi [(1447) 1Kb] in stomacho, nauseam mihi facis, non te ulterius sufferre possum: ejiciam te ergo ex ore meo, et nominis tui non recordabor amplius.

Quia dicis: Quod dives sum, et locupletatus, et nullius egeo, et nescis quia tu es miser, et miserabilis, et pauper, et caecus, et nudus. Suadeo tibi emere a me [Col. 0624A] aurum ignitum, probatum, ut locuples fias, et vestimentis albis induaris, ut non appareat confusio nuditatis tuae, et collyrio inunge oculos tuos, ut videas. Ego quos amo arguo, et castigo; aemulare ergo, et poenitentiam age. Tu, inquam, dicis, et tecum reputas quod nihilo egeas, et sic clausis oculis praeteriens, sive bona, sive mala fiant, ad te pertincte non putas; et nescis quia tu es miser et miserabilis, omnique felicitate privatus. Et pauper divitiis spiritualibus; et caecus amissa discretione et lumine cordis; et nudus bonorum operum indumentis [(1448) 1Kb] . Sed crede consiliis meis, et bene tibi erit. Suadeo te emere a me aurum ignitum, probatum, ut locuples fias; aurum enim istud ignitum et probatum, quo homines locupletantur, charitas est, et boni [Col. 0624B] malique discretio. Haec enim semper ardet, et in Dei proximique dilectione sic accensa est ut exstingui non valeat, secundum illud: »Aquae multae non potuerunt exstinguere charitatem (Cant. VIII, 7).« Sine hac nemo locuples erit, qui enim in hac offendit, et si totam legem observet, factus est tamen omnium reus. Sequitur: Et vestimentis albis induaris, ut non appareat confusio nuditatis tuae. Qui enim hujus vestibus indutus uon fuerit, et carnem qua indutus est a vitiorum maculis et sorde non mundaverit, confusus in judicio, cunctorum oculis irridendus apparebit. Praecipitur autem oculos collyrio ungere, quod utique medicamentum est ad oculos necessarium, et quia avaritia et cupiditate caecatus fuerat, largitate, et misericordia et charitatis unctione [Col. 0624C] mentis oculos inungat, quatenus omnium vitiorum detersa caligine, claritatis lumen recipiat. Sed quia de tanta redargutione indignari episcopus poterat, ideo benevolentiae verba subinferens, ait: Ego quos amo arguo, et castigo, secundum illud 308 »Castigat omnem filium quem recipit (Hebr. XII, 6).« Aemulare ergo virtutes, aemulare charismata meliora et age poenitentiam, et salvus eris.

Ego sto ad ostium, et pulso, si quis audierit vocem meam, et aperuerit januam, intrabo ad illum, et coenabo cum illo, et ille mecum in throno meo, sicut et ego vici, et sedi cum Patre meo in throno ejus. Qui habet aures, audiat quid spiritus dicat Ecclesiis. Stat enim Christus ad ostium, et pulsat quotidie vox ejus, quotidie evangelica praedicatio nostris auribus [Col. 0624D] insonat. Unde Apostolus: »Argue, inquit, obsecra opportune, importune (II Tim. IV, 2);« aures enim portae sunt per quas in pectoris tabernaculum Christus ingreditur, quas si quis aparuerit, et pulsantis vocem audierit, mox in ejus mentis hospitium Christus intrabit, ibique habitabit, ideoque toties superius dictum est: Qui habet aures, audiat quid spiritus dicat Ecclesiis. Sed quid est? Et caenabo cum illo, et ille mecum, nisi eisdem cibis utemur, eodem [Col. 0625A] pane reficiemur, eademque doctrina saturabimur, et meus quidem cibus est, ut faciam voluntatem Patris mei, qui in coelis est (Joan. 4). Qui autem isto cibo vescetur mecum, mecum coenabit, et ego secum [(1449) 1Kb] . Promittit autem victoribus [(1450) 1Kb] secum in regno sedere suo, ut intelligant se super gentes et regna judicandi accipere potestatem. Unde ipse [Col. 0626A] ait: »Vos qui secuti estis me sedebitis super sedes duodecim, judicantes duodecim tribus Israel (Matth. XIX, 28).« Vicit et ipse omnesque suos captivavit inimicos, atque cum Patre suo simul sedet in throno ejus, secundum illud: »Pater non judicat quemquam, sed omne judicium dedit Filio (Joan. V, 22).«



LIBER SECUNDUS.
[Col. 0625]


CAPUT IV.
[Col. 0625A]

Post haec vidi, et ecce ostium apertum in coelo, et vox prima, quam audivi, tanquam tubae loquentis mecum, dicentis: Ascende huc, et ostendam tibi quae oportet fieri post haec. Statim fui in spiritu, et ecce [Col. 0625B] sedes posita erat in coelo, et supra sedem sedens, et qui sedebat, similis erat aspectui lapidis jaspidis et sardinis [(1451) 1Kb] .---Post haec, inquit, inspexi, et vidi omnem Ecclesiae fabricam, et quaecunque usque in saeculi consummationem futura erant. Et ecce ostium apertum in coelo; coelum hoc in loco sancta Ecclesia intelligitur, sicut in Evangelio frequenter habemus. Ut: »Simile est regnum coelorum sagenae missae in mare (Matth. XIII, 47),« et similia, cum de Ecclesia loquitur. Hujus autem ostium nunquam clauditur, hujus porta omnibus patet, neminem ad se venientem repellit; quicunque excluditur, vel non ingreditur, non ostii, sed intrantis culpa est. Vox autem prima, quae tanquam tuba sublimis et excelsa [Col. 0625C] secum loquebatur, vox angelica fuit, quae ista annuntiabat; quae bene tubae comparatur, quoniam sancti Spiritus inspirationem vix humana fragilitas ferre potest, de cujus voce alibi dicitur: »Factus est repente de coelo sonus, tanquam advenientis Spiritus vehementis (Act. II, 2).« Quae autem vox ista dixerit, audiamus. Ascende huc, et ostendam ibi quae oportet fieri post haec. Ascensus iste, non corporis, sed mentis fuit. Ascende, inquit, huc, erige mentem, dilata visum, et ea, quae oculis carnis cerni non possunt, uno mentis intuitu contemplare. Quibus auditis, statim fui in spiritu; nihil carnale, nihil molis corporeae me habere sensi; sed raptus in spiritu, et in excessu mentis, alium, continuo visum suscepi [(1452) 1Kb] . Et ecce sedes posita erat [Col. 0626A] in coelo. Sedes enim ista, quam in coelo positam vidit beatus Joannes, doctores Ecclesiae sunt, in quibus Dominus sedet et habitat. Anima enim justi sedes est sapientiae. Super hanc autem sedem Dominum sedere vidit, cujus species erat similis aspectui lapidis jaspidis et sardinis. Jaspis viridem habet [Col. 0626B] colorem, sardius vero clarum et igneum. Tali ergo colore Dominus 309 noster apparere voluit; ut nobis insinuaret quid appetere debeamus. Habet enim colorem jaspidis; quia semper viridis, semper vivens, semper immortalis est, et nunquam ad siccitatem perveniens. Habet autem et colorem sardinis; siquidem Deus noster est ignis ardens. Hac enim specie et Moysi quondam apparere dignatus est. Ardeamus et nos fervore charitatis accensi, simul cum Apostolo dicamus: »Quis nos separabit a charitate Christi? tribulatio, an angustia? an fames? an nuditas?« (Rom. VIII, 35;) et caetera.

Et iris erat in circuitu sedis, similis visioni smaragdi. Smaragdus enim quasi herba viridis est, per [Col. 0626C] quam immortalitatem intelligimus, quae semper virens nunquam ad siccitatem pervenit. Iris autem, id est arcus coelestis, duos principales colores habet, quorum alter est igneus, alter caeruleus, et quasi aqua viridis; et rubeus quidem martyrium, viridis autem baptismum designat [(1453) 1Kb] . Nemo ergo sedi Dei appropinquabit, nemo viriditatem et immortalitatem suscipiet, nisi aut per martyrium transeat, aut baptismate abluatur: sint ergo iris, qui volunt esse in circuitu solis.

Et in circuitu sedis sedilia viginti quatuor, et super thronos viginti quatuor seniores circumsedentes, amictos vestimentis albis, et in capitibus eorum coronas aureas. Quid aliud [(1454) 1Kb] , inquit, post irim vidi, in circuitu sedis sedilia viginti quatuor, totidem seniores [Col. 0627A] sedentes in eis. Et ego quidem hos viginti quatuor circa sedem Dei residentes, duodecim patriarchas et totidem apostolos intelligo, quos quidem duodecim patriarchas Jacob carnaliter genuit, ex quibus caeteri sancti Veteris Testamenti orti sunt. Duodecim vero apostolos Christus elegit, ex quibus omnis Ecclesiae multitudo pullulavit. Unde scriptum est: »Pro patribus tuis nati sunt tibi filii (Psal. XLIV, 17).« Sedilia vero viginti quatuor duodecim tribus sunt, in quibus praedicti patriarchae obtinent principatum, et duodecim Ecclesiae, quibus apostoli praefuerunt. Nam usque hodie quilibet episcopus Ecclesiam sibi commissam, sedem suam vocare solet. Hi autem omnes vestimentis albis induti erant, mundi videlicet a peccato, utpote ad Christi convivium [Col. 0627B] invitati. Habebant autem in capitibus coronas aureas, per quas intelligimus eos omnes suos inimicos superasse: »Nemo enim coronabitur, nisi qui legitime certaverit (II Tim. II, 5).« Unde Apostolus, quia bene praeliatus fuerit, de se ipso ait. »De reliquo reposita est mihi corona justitiae (Ibid., 8).«

Et de throno procedebant fulgura, et voces, et tonitrua. Diximus superius quod Ecclesiae doctores sint sedes Dei. De hac igitur sede procedunt fulgura, et voces, et tonitrua: sententiae namque ab eorum ore jaculatae, quasi fulgura et ignitae sagittae, totam vitiorum et haereticorum dissipant multitudinem, quae quidem absque voce et tonitru non fiunt, dum sancta praedicatio et alte in Ecclesia resonat, et [Col. 0627C] quemdam terrorem futuri judicii incutit audientibus. Finge ergo doctorem aliquem in Ecclesia praedicare, et subito audies quae fulgura sententiarum, quae voces utriusque Testamenti, quae tonitrua minantium verborum ab ejus ore procedant.

Et septem lampades ardentes ante thronum, qui sunt septem spiritus Dei. Vidit enim lampades, quibus sedes illuminabatur, et quae illae fuerint exponens, ait, qui sunt septem spiritus Dei; id est, septem gratiae Spiritus sancti. Secure ergo praedicent doctores tanto lumine illustrati. Non enim, ut Dominus ait, ipsi loquuntur, sed Spiritus sanctus loquitur in eis.

Et in conspectu sedis tanquam mare vitreum simile crystallo. Erat, inquit, in conspectu sedis tanquam [Col. 0627D] mare vitreum, clara videlicet aqua baptismatis. In conspectu quidem, quoniam nullatenus sancti doctores hujus aquae obliviscuntur. Quae quidem crystallo similis perhibetur quoniam crystallus ex aqua fit; tamen indurata, magis ignis quam aquae tenet naturam. Sancti ergo ex aqua regenerati in crystallum convertuntur, quoniam igne S. Spiritus plene, quales sunt interius, tales exterius apparent.

Et in medio sedis, et in circuitu sedis quatuor animalia, plena oculis ante et retro. Et animal primum simile leoni, et secundum animal simile vitulo, et tertium animal habens faciem quasi hominis, et [Col. 0628A] quartum animal simile aquilae volanti. Haec enim quatuor animalia, quatuor evangelistae sunt; qui bene in medio sedis, et in circuitu conspiciuntur, quoniam corum doctrina omnia replet, praelatos pariter et subditos. Sunt autem plena oculis ante et retro, quia praeterita, 310 praesentia et futura intuentur. Non timent tela inimicorum, non timent sententias haereticorum, quoniam omnia praevident, nihilque eis improvisum accidere potest. Et animal primum simile leoni, per quem Marcum evangelistam intelligimus, qui quasi leo per desertum rugiens, suum Evangelium incipiens ait: »Vox clamantis in deserto, parate viam Domino, rectas facite semitas ejus (Luc. III, 4).« Secundum vero animal, simile vitulo, Lucas est, qui a sacrificio (quod maxime de [Col. 0628B] vitulis fieri solebat) inchoans ait: »Fuit in diebus Herodis Judaeae sacerdos (Luc. I, 5),« etc. Tertium autem animal, cui quasi hominis facies erat, Matthaeus intelligitur, qui Christi nativitatem incarnationemque describens, perfectum cum esse hominem et ex hominibus natum denuntians, ait: »Liber generationis Jesu Christi filii David, filii Abraham (Matth. I).« At vero quartum animal, quod aquilae volanti simile erat, B. Joannem, cujus verba haec sunt, fuisse non dubitamus, qui quasi aquila prae caeteris altius volans, Christun Dei Filium sine initio Deum esse demonstrat, dicens: »In principio erat Verbum, et Verbum erat apud Deum, et Deus erat Verbum (Joan. I, 1).« Qui ergo haec animalia cognoscere velit, inspiciat et legat in facie, [Col. 0628C] id est in suorum dictorum principiis, et confestim quae et qualia sunt intelligere poterit.

Et quatuor animalia, singula eorum habebant alae senas, et in circuitu et intus plena sunt oculis, et requiem non habebant, die ac nocte dicentia: Sanctus, Sanctus, Sanctus Deus omnipotens, qui erat, et qui est, et qui venturus est.---Singula, inquit, praedictorum quatuor animalium senas alas habebant, quae collectae simul viginti quatuor faciunt, tot sunt igitur alae quot et praedicti seniores; unde bene animalium eos alas esse intelligimus: his enim alis ubique terrarum Evangelia volaverunt. Sed quia vetus et Novum Testamentum idem sunt [(1455) 1Kb] , et idem significant, ideo non solum apostoli, verum etiam patriarchae, animalium alae merito dicuntur. [Col. 0628D] Haec autem animalia et in circuitu, et intus plena sunt oculis, ut et visibiles et invisibiles, exteriores et interiores praevideant inimicos. Quod autem die ac nocte non cessant clamare: Sanctus, sanctus, sanctus Dominus Deus omnipotens, mysterium indicat Trinitatis; cum enim ter dicatur Sanctus, non tamen nisi semel dicitur Dominus Deus omnipotens, ut qui in personis dividitur, in majestate tamen, potentia et substantia unus esse credatur. Quod autem sequitur: Qui est, et qui erat, et qui venturus est, jam superius exposuimus.

Et cum darent illa quatuor animalia gloriam, et [Col. 0629A] honorem, et benedictionem sedenti super thronum, viventi in saecula saeculorum, procidebant viginti quatuor seniores ante sedentem in throno, et adorabant viventem in saecula saeculorum, et mittebant coronas suas ante thronum, dicentes: Dignus es, Domine Deus noster, accipere gloriam, et honorem, et virtutem, quia tu creasti omnia, et propter voluntatem tuam erant, et creata sunt. Cum inquit, animalia Deum laudarent, benedicerent et glorificarent, confestim viginti quatuor seniores ad eorum voces procidentes, Deum vivum, et verum adorabant. Quis enim sanctorum Evangelium audiens, Patri gratias non agat, »qui proprio Filio non pepercit, sed pro nobis omnibus tradidit illum (Rom. VIII, 32),« cujus doctrina et passione redempti sumus. [Col. 0629B] Mittunt autem coronas ante thronem, quia victoriam, triumphum et coronam non suis viribus, sed victori Deo ascribunt. Quod si Nabuchodonosor rex fecisset, non tam cito fortasse regnum amisisset. Hi autem quia cuncta se a Deo recepisse cognoscunt, non de se, sed de Domino dicunt: Dignus es, Domine Deus noster, accipere gloriam, et honorem, et virtutem. Quare hoc? Quia non nos, sed tu creasti omnia, et propter voluntatem tuam, in tuae videlicet sapientiae dispositione, prius etiam quam fierent; et nunc quidem creata sunt, et suis quaeque temporibus distributa: »In voluntate enim tua universa sunt posita (Ephes. I, 9).«



CAPUT V.

[Col. 0629C] Et vidi in dextera sedentis super thronum scriptum intus, et foris signatum sigillis septem [(1456) 1Kb] . Liber iste, quem beatus Joannes in dextera sedentis super thronum se vidisse dicit, utriusque Testamenti scientia intelligitur; quem ideo in dextra sua Dominus tenere dicitur, quia ejus cognitioni nihil est occultum. Est autem scriptus intus et foris, quia aliter secundum litteram, aliter secundum spiritualem intelligentiam interpretatur. Sed quid per septem sigilla, nisi Christi nativitatem, passionem, resurrectionem, ascensionem, baptismum, judicium, et meritorum retributionem intelligimus? His enim signatus, nec ab 311 ipsis legis peritis, et sapientibus intelligi potuit. Nam quamvis propheta dicat: »Ecce virgo concipiet, et pariet filium (Isa. VII, [Col. 0629D] 18);« tamen quia liber signatus est, hoc Judaei non intelligunt. De passione et resurrectione scriptum est: »Ego dormivi, et somnum cepi, et resurrexi, quia Dominus suscepit me (Psal. III, 6).« Sed quis Judaeorum hoc intelligit? Sic autem et de ascensione: »Ascendit Deus in jubilatione, et Dominus in voce tubae (Psal. XLVI, 6).« De baptismate vero: »Lavamini, mundi estote (Isa. I, 16); De judicio autem: »Deus, judicium tuum regi da, et justitiam tuam filio regis (Psal. LXXI, 1).« De meritorum vero retributione omnes Scripturae plenae sunt; [Col. 0630A] haec tamen non intelliguntur, quia liber signatus est.

Et vidi angelum fortem praedicantem voce magna: Quis est dignus aperire librum, et solvere signacula ejus? Et nemo poterat in coelo, neque in terra, neque subtus terram aperire librum, neque respicere illum. Et ego flebam multum, quia nemo dignus inventus est aperire librum, nec videre illum. Angelus iste fortis sapiens, quilibet praedicator est Ecclesiae, quia divina mysteria et Scripturarum profunditatem considerans, admiratur et dicit: Quis est dignus aperire librum [(1457) 1Kb] ? Quis tam occulta mysteria reserare poterit? Quis ejus signacula et tam difficiles ejus quaestiones solvet? Quis sapiens, et intelligit haec? Et nemo poterat in coelo, neque in terra aperire [Col. 0630B] librum: nemo enim hunc librum aperire vel intelligere sui ingenii acumine posset, nisi ille qui eum edidit et clausit aperuisset. Nam neque illi qui in coelo sunt, id est viri ecclesiastici, neque illi qui in terra, id est philosophi et sapientes, neque qui subtus terram, id est maligni spiritus, hunc librum intelligere vel videre potuerunt, donec Christus eum aperuit, et discipulis suis sensum dedit ut Scripturas intelligerent. Flebat autem multum beatus Joannes, quod ad librum aperiendum nemo dignus inveniebatur. Sciebat enim mundum non aliter ad fidem posse converti, vel Ecclesiam construi posse, nisi ille liber aperiretur, ejusque testimonia manifesta forent.

[Col. 0630C] Et unus de senioribus dixit mihi: Ne fleveris, ecce vicit Leo de tribu Juda, et radix David aperire librum, et solvere septem signacula ejus. Unus iste de senioribus, qui eum, ne fleret, confortavit, nemo melius, quam idem ipse intelligi potest: nam et ipse unus de senioribus erat. Recordatus ergo quod in Christi passione velum templi scissum est et sepulturae apertae, se ipsum a fletu temperaverit, secumque reputans et dicens: »Ecce vicit Leo de tribu Juda.« In benedictione namque Judae inter caetera scriptum est: »Ad praedam, fili mi, ascendisti; accubuisti, ut leo, et quasi leaena, quis suscitabit eum?« (Gen. XLIX, 9.) Quod quidem in Christi passione completum est, quando ad praedam crucem ascendit, in qua omnes suos inimicos [Col. 0630D] superavit; et quando ut leo accubuit, siquidem fortior a somno surrexit. Ipse autem radix David, do quo Propheta ait: »Egredietur virga de radice Jesse, et flos de radice ejus ascendet (Psal. XI, 1).« Et Psalmista: »Juravit Dominus veritatem, et non frustrabitur eam, de fructu ventris tui ponam super sedem tuam (Psal. CXXXI, 11).« Hic ergo ad hoc vicit, ut librum aperiret et solveret septem signacula.

Et vidi, et ecce in medio throni, et quatuor animalium, et in medio seniorum, agnum stantem tanquam [Col. 0631A] occisum, habentem cornua septem, et oculos septem, qui sunt septem spiritus Dei, missi in omnem terram. Hic est enim ille agnus, de quo scriptum est: »Ecce agnus Dei qui tollit peccata mundi (Joan. I, 29).« Qui bene in medio throni, et quatuor animalium, et seniorum stare dicitur, quia cum sanctis suis semper habitat, eosque nunquam derelinquit [(1458) 1Kb] , sicut ipse ait: »Non vos deseram, neque derelinquam (Joan. XIV, 18):« Itemque: »Ego vobiscum sum omnibus diebus, usque ad consummationem saeculi (Matth. XXVIII, 20).« Vidit autem eum tanquam occisum, quia nihil est quod plus in memoria sancti Dei habeant, quam mortem sui Salvatoris. Cornibus septem [(1459) 1Kb] , et oculis, ideo Spiritus sancti gratiae cooperantur, qua ipsis defendimur et [Col. 0631B] illuminamur.

Et venit, et accepit de dextera sedentis in throno librum, et cum aperuisset librum, quatuor animalia, et viginti quatuor seniores ceciderunt coram agno, habentes singuli citharas, et phialas aureas plenas odoramentorum, quae sunt orationes sanctorum. Secundum humanitatem namque de dextera sedentis in throno Christus Dominus noster librum accepit, a quo secundum divinitatem omnis sapientia et scientia procedit. Quem cum aperuisset, quatuor animalia et viginti 312 quatuor seniores ceciderunt coram agno, quia postquam Scripturas intellexerunt omnes sancti apostoli, et doctores Christo Domino nostro gratias egerunt, qui eis per Spiritum sanctum et intelligendi sensum dedit, et sua beneficia ibi eis [Col. 0631C] [(1460) 1Kb] cognoscere fecit. Habent autem sancti doctores citharas, quarum suavi modulatione corda hominum peccatis tumentia placant. Talis citharaedus apostolus erat, super cujus praedicatione ipsi philosophi obstupescebant. Habent autem et phialas aureas plenas odoramentorum, quae sunt orationes sanctorum; plenae enim sunt odoramentis orationes sanctorum, quia nihil suavius eis Domino redolet.

Et cantabant canticum novum, dicentes: Dignus es, Domine Deus noster, accipere librum, et aperire signacula ejus, quoniam occisus es, et redemisti nos Deo in sanguine tuo, ex omni tribu, et lingua, et populo, et natione, et fecisti nos Deo nostro regnum, et sacerdotes, et regnabunt super terram. Cantant [Col. 0631D] sancti [(1461) 1Kb] canticum novum, canticum videlicet [Col. 0632A] Christi passionis, nostraeque redemptionis [(1462) 1Kb] ; novum quidem erat, et ante id temporis omnibus inauditum. Cantabant utique, et dicebant: Tu quidem de dextra sedentis in throno librum accepisti, et tu revera dignus es, Domine Deus noster, accipere librum [(1463) 1Kb] . Quis enim dignior legem ad exponendum suscipere [(1464) 1Kb] , quam ipse doctor et conditor legis; qui non solum docuit et fecit, et fecit quod docuit; sic enim scriptum est: »Primum quidem sermonem feci de omnibus, o Theophile, quae coepit Jesus facere, et docere (Act. I, 1).« Docuit ergo legem, aperuit et revelavit signacula et occulta mysteria ejus. Mortuus est, jubente lege: »Quia sic oportuit pati Christum, et resurgere amortuis, ut nos a morte redimeret (Luc. XXIV, 46).« Unde et subditur: [Col. 0632B] Quoniam occisus est et redemisti nos Deo in sanguine tuo. Sed unde redemisti! Ex omni tribu, et lingua, et populo, et natione. Non enim Judaeorum Deus tantum, imo et gentium. Ex cunctis ergo gentibus ad fidem vocavit, quos suo sanguine redemit. Sequitur: Et fecisti nos populum, videlicet Christianum, Deo nostro regnum, quia in nobis ipse regnat et sacerdotes, cui quotidie hostias placabiles immolamus [(1465) 1Kb] . Hinc autem persona mutatur, et Scripturis vox introducitur, et regnat super terram.

Et vidi, et audivi vocem angelorum multorum in circuitu throni, et animalium, et seniorum, et erat numerus eorum millia millium, dicentium voce magna: Dignus est agnus, qui occisus est, accipere virtutem, [Col. 0632C] et divinitatem, et sapientiam, et fortitudinem, et honorem, et gloriam, et benedictionem. Prius enim quatuor animalia, et viginti quatuor seniores, per quos totam primitivam Ecclesiam intelligimus, Christum laudantes, dignum eum esse dixerunt, qui et librum aperiret atque signacula ejus solveret. Nunc autem vox multorum angelorum, id est doctorum omnium, qui ab eorum tempore fuerunt, vel futuri sunt, subinfertur; qui quoniam innumerabiles sunt, numerum ponens infinitum, millia millium eos esse dicit, et ipsi quidem seniorum voci respondentes, atque id ipsum repetentes dicunt: Dignus est agnus, qui occisus est, accipere virtutem et divinitatem. Quod tale est ac si diceret: Quem Judaei inglorium et mortuum putant [(1466) 1Kb] , ipse dignus est qui honoretur, [Col. 0632D] glorificetur et benedicatur: dignus est, [Col. 0633A] quem fortem, sapientem Deum et justissimum praedicemus.

Et omnem creaturam, quae in coelo est, et quae super terram, et quae subtus terram, et quae sunt in mari, et quae in eo sunt, omnes audivi dicentes: Sedenti in throno, et agno, benedictio, et honor, et gloria, et potestas in saecula saeculorum, et quatuor animalia dicebant, Amen, et viginti quatuor seniores ceciderunt in facies suas, et adoraverunt. Prius quatuor animalia et seniores, deinde omnes doctores, postmodum vero omnis creatura Deum laudat et benedicit. Et creatura quidem, quae in coelo est, angelorum ordines sunt: quae vero super terram, homines justi, jam a terrenis sublimati; quae autem subtus terram, peccatores, vel maligni spiritus sunt, [Col. 0633B] quos Ecclesia judicabit [(1467) 1Kb] . Quae vero in mari, omnes illi intelliguntur, quicunque in hoc mundo versantur. »Omnis enim spiritus laudat Dominum (Psal. CLVI, 6).« Et quatuor animalia dicebant: Amen, praedictorum videlicet laudes affirmando. Unde viginti quatuor laetabundi in facies suas ceciderunt, et adoraverunt Deum, qui tantam gloriam et potestatem Filio suo dedit.



313 CAPUT VI.

Et vidi quod aperuisset agnus unum de septem signaculis, et audivi unum de quatuor animalibus, dicentem tanquam voce tonitrui: Veni, et vide; et vidi, et ecce equus albus, et qui sedebat super illum habebat arcum, et data est ei corona, et exivit vincens, [Col. 0633C] ut vinceret. Septem enim sunt signacula, septem Ecclesiae, septem dies, in quibus omnis praedicatio fit, et septem quidem signacula sic sibi cohaerent, ut qui unum novit, nihil de aliis dubitet: cui igitur unum sigillum aperitur [(1468) 1Kb] , nullum clauditur, et cui econtra unum clauditur, nullum aperitur. Qui enim Christi nativitatem non credit, nihil de passione, resurrectione et ascensione, baptismo, judicio; nihil de meritorum retributione intelligit, sic et in aliis Septem ergo sigilla, septem sunt mysteria, in quibus fides nostra principaliter continetur [(1469) 1Kb] . Omnis ergo praedicatio, omnis nostrae fidei instructio imperfecta est, in qua haec septem sigilla non reserantur. Nihil ergo aliud est, [Col. 0633D] unum de sigillis aperire, nisi ab uno quolibet istorum incipere, et sic reliqua reserare. Videamus ergo quid dicat. Et vidi, inquit, quod aperuisset agnus unum de septem signaculis. In prima namque Ecclesia unum de septem sigillis agnus aperuit, quando prima praedicatio coepit, et haec quidem [Col. 0634A] maxima et principalis disputatio de incarnatione Filii Dei habebatur. Sic autem a prima usque ad ultimam, Ecclesiae sibi succedunt, ut septenarium numerum nunquam excedant. Et audivi unum de quatuor animalibus dicentem, tanquam vocem tonitrui: Veni, et vide; unam enim eamdemque praedicationem quatuor ista animalia scripserunt, etsi in quibusdam diversa narrare videantur. Scribunt ergo verba Christi, et sublimi voce clamant, utpote qui universo mundo loquuntur. Sed quid dicunt? Veni, et vide. Accede ad Evangelium, reseratus est liber, vide, et intellige quid in eo continetur. Et ecce equus albus. Equus enim iste albus, totus pulcher, et sine macula, quilibet doctor Ecclesiae intelligitur. Et qui sedebat super illum, habebat arcum. Hic est [Col. 0634B] enim Christus Dominus noster, de quo scriptum est: »Qui ascendes super equos tuos, et quadrigae tuae salvatio (Habac. III, 8).« Sed quid per arcum, nisi ejus praedicatio intelligitur? Ex qua velut sagittae, veritatis sententiae procedentes, cunctos vulnerant inimicos. Et data est ei corona, et exivit vincens, ut vinceret. Quotidie namque Christus per servos suos ad praelium exit, quotidie dimicat, atque inimicorum sternit exercitus, et toties coronatur quoties in sanctis suis victoriam operatur.

Et cum aperuisset sigillum secundum, audivi secundum animal dicens: Veni, et vide. Et exivit alius equus rufus, et qui sedebat super eum, datum est ei ut sumeret pacem de terra, et ut invicem se interficiant [Col. 0634C] homines, et datus est illi gladius magnus [(1470) 1Kb] . Aperuit, inquit, agnus secundum sigillum, quia iterum servos suos Evangelium praedicare Dominus misit, hoc est enim quod dicit. Et audivi secundum animal, dicens: Veni, et vide: Secundum animal, quod nos venire et videre invitat, secunda praedicatio est. Quamvis enim doctorum praedicationes innumerabiles sint, non tamen nisi septem esse dicuntur, quoniam tot sunt septem dies, in quibus fiunt. Defunctis ergo primis praedicatoribus, alii successerunt, qui et ipsi Evangelium praedicarunt. Sed quoniam istorum tempore major in Ecclesia praedicatio crevit, ideo alius equus rufus exisse narratur. Equus enim rufus, et sanctorum sanguine cruentatus, tyranni intelliguntur, qui Christi martyres [Col. 0634D] persecuti sunt: qualis fuit Nero, qui ipsos apostolos interfecit. Super hunc autem diabolus sedet, quia suae iniquitatis freno per cuncta facinora eum praecipitat. Hic autem pacem de terra sumit et aufert, quia ut discordiae princeps et pacis inimicus, humanum genus semper insidiando et tentando inquietat. [Col. 0635A] Hic facit ut sese homines interficiant, et secum et inter se bella civilia gerant. Huic et gladius magnus datus est, quoniam multis modis homines jugulando decipit: alium enim per superbiam, alium per avaritiam, alium per luxuriam, atque alium alio modo occidit et perdit.

Et cum aperuisset sigillum tertium, audivi tertium animal, dicens: Veni, et vide. Et ecce equus niger, et qui sedebat super eum, habebat stateram in manu sua. Et audivi tanquam vocem in medio 314 quatuor animalium dicentem: Bilibris tritici denario uno, et tres bilibres hordei denario uno, et vinum, et oleum ne laeseris. Aperitur tertium sigillum, quia tertia praedicatio succedit, iterumque beatus Joannes ad videndum invitatur. Et ecce equus niger, Ecclesiae [Col. 0635B] videlicet persecutores [(1471) 1Kb] , qui quoniam prave vivunt, et omni luxuria, et voluptati se supponunt, non immerito nigri vocantur. Et qui sedebat super eum habebat stateram in manu sua; hic enim est illo malignus spiritus, qui cum sit omnium iniquissimus, aequitatis tamen se fingit habere instrumenta. Nemo tamen cum hoc nequissimo mercatore negotiari poterit, qui se tandem non cognoscat esse deceptum; et idcirco de medio quatuor animalium vox procedens, pretium rebus imponit, qualiter, et quantum emi, vel vendi debeant. Semper nos Scripturae et doctores docent quomodo diaboli fraudes cavere debeamus. Bilibris tritici denario uno, et tres bilibres hordei denario uno. Sic, inquit, vendatur, sic ematur, falsa est illius statera; [Col. 0635C] nemo ei credere velit. Duae librae tritici, unius denarii pretium habeant. Si enim secundum litteram intelligatur nimis carum hoc triticum esse videbitur. Est ergo alterius generis excellentiorisque naturae, quo non corpus, sed anima pascitur. per hoc enim fidei doctrinam et sacram Scripturam intelligimus. Duae vero librae, duo sunt Testamenta; ejusdem utique ponderis, ejusdem mensurae, ejusdemque pretii, neque sine altera alterum valet; unde non duobus, sed denario comparatur; denarius autem iste vitam aeternam designat, quem bene in Dei vinea laborantibus se daturum esse Dominum promisit: sic enim scriptum est: »Conventione autem facta cum operariis de denario diurno, misit eos in vineam suam (Matth. XX, 12).« [Col. 0635D] Qui igitur ad hunc denarium pervenire desiderat, has duas libras tritici secum portet, his vescatur, et harum nunquam obliviscatur. Per tres vero bilibres hordei. quae eodem denario comparantur, Trinitatis fides intelligitur ad cujus medullam [(1472) 1Kb] et profundissimam intelligentiam, quia nemo unquam in hac vita accedere potuit, ideo recte non tritico, sed hordeo assimilatur; unde perpauci sunt, [Col. 0636A] qui non solum disputare, verum etiam de ea cogitare non formident, pro ea tamen denarium recipient; si tamen credant, quamvis non intelligant. Sequitur: Et vinum, et oleum ne laeseris. Vinum legis austeritatem, oleum Evangelium significat illud inebriat, hoc sanat; illud mentem evertit, hoc dementes ad mentem revocat: »Littera enim occidit, spiritus autem vivificat (II Cor. III, 6):« Haec autem laeduntur, si quando prave intelliguntur vinum ergo, et oleum laedit, quicunque Scripturas male interpretatur

Et cum aperuisset sigillum quartum, audivi vocem quarti animalis dicentis: Veni, et vide. Ecce post tertiam tertii temporis praedicationem; quarta praedicatio subsequitur, in qua quid propheta viderit, [Col. 0636B] audiamus. Et ecce, inquit, equus pallidus, et qui sedebat super illum, nomen illi Mors, et Infernus sequebatur eum, et data est illi potestas super quatuor partes terrae, interficere gladio, et fame et morte, et bestiis terrae [(1473) 1Kb] . Iste enim equus, id est Ecclesiae inimici, qui prius rubeus, propter sanguinem martyrum; deinde niger, propter vitae pravitatem apparuit; nunc pallidus conspicitur, utpote qui odio, invidia et indignatione plenus erat. Insuper et vitam non habebat, qua quicunque privatur, pallidus efficitur: unde et subditur: Et qui sedebat super eum, nomen illi Mors. Quem enim alium colorem habere potest, super quem mors ipsa pallida sedet? Mors enim hoc in loco, diabolus intelligitur, qui prius mortem intulit mundo. Unde Salomon [Col. 0636C] ait: »Invidia diaboli mors introivit in orbem terrarum (Sap. II, 24).« Hunc autem infernus sequitur, quia quos diabolus decipit, et perimit, eos procul dubio infernus recipit. More ergo canis, vel vulturis post hunc lanistam et sanguinarium, quadam aviditate ductus infernus ire perhibetur. Unde Psalmista: »Erue a framea, Deus, animam meam, et de manu canis unicam meam (Psal. XXI, 21).« Huic ergo potestas data est super quatuor partes terrae, id est ubique terrarum (siquidem in quatuor partes mundus iste dividitur) interficere homines gladio, fame, et morte, et bestiis terrae; gladio quidem callidae persuasionis, fame vero audiendi verbum Dei. »Hic est enim, qui tollit verbum de corde hominum, ne credentes salvi fiant (Luc. VIII, [Col. 0636D] 12);« morte vero tyrannica vel qua a Deo animae separantur. De qua dicitur: »Quoniam non est in morte, qui memor sit tui (Psal. VI, 6).« Per bestias autem terrae, malignos spiritus, vel haereticos intelligimus, de quibus Propheta: »Ne tradas bestiis animas confitentes tibi (Psal. LXXIII, 19).« et isti quidem plus cunctis bestiis crudelitate desaeviunt.

[Col. 0637A] Et cum aperuisset 315 quintum sigillum, vidi sub altare animas interfectorum propter verbum Dei, et propter testimonium quod habebant, et clamabant voce magna dicentes: Usquequo, Deus sanctus et verus, non judicas, et vindicas sanguinem nostrum, de his, qui habitant in terra? Jam enim quinta praedicatione incohante vidit beatus Joannes sub altare interfectorum animas; quia enim pro Christo immolati fuerant, bene sub altari esse dicuntur [(1474) 1Kb] . Altare autem hoc in loco, vel fidem, vel crucem intelligere possumus. Unde Apostolus ait: »Mihi autem absit gloriari, nisi in cruce Domini nostri Jesus Christi!« (Gal. VI, 14.) Sed quare interfecti fuerant, nisi propter verbum Dei quod praedicabant, et propter testimonium Christi quod habebant et ferebant? Clamabant [Col. 0637B] autem voce magna, quia eorum petitionibus aures Dei apertae erant. Rogabant autem sanctum et verum Dominum, qui nulli unquam mentitus est, ut eos juste judicaret atque eorum sanguinem injuste a peccatoribus fusum vindicaret, neque enim aliud postulant, nisi quod eum velle cognoscunt. Sequitur:

Et datae sunt illis singulae stolae albae, et dictum est ut requiescerent tempus adhuc modicum, donec impleatur numerus conservorum, et fratrum eorum qui interficiendi sunt, sicut et illi. De his enim Isaias ait: »Duplicia in terra possidebunt (Isa. LXI, 7).« Duplicia quidem, quoniam eorum animae modo cum Deo beatitudine perfruuntur; postea vero animae simul et corpora immortalitatem et gloriam suscipient. [Col. 0637C] Singulas ergo stolas interim habent, quia nunquam ad duplicia pervenerunt. Exspectant autem tempus adhuc modicum, donec ultima persecutione, quae ab Antichristo fiet, caeteri sancti interficiantur, et tunc tandem ad judicium Dominus veniens, eos vindicabit, et unicuique secundum opera mercedem dabit [(1475) 1Kb] .

Et vidi, cum aperuisset sigillum sextum, et ecce terraemotus factus est magnus, et sol factus est niger tanquam saccus cilicinus, et luna tota facta est sicut sanguis; et stellae coeli ceciderunt super terram; sicut ficus mittit grossos suos, cum a vento magno movetur, et coelum recessit sicut liber involutus, et omnis mons, et insulae de locis suis motae sunt.---Sextum namque sigillum, sexta est praedicatio, quam [Col. 0637D] quidem ultimam fore esse putamus, in qua Enoch [Col. 0638A] et Elias venturi sunt; postea vero Sabbatismus populo Dei relinquitur. Neque praedicatoribus indigebimus; quoniam nuda omnia, et aperta fient. »Videmus enim nunc per speculum in aenigmate; tunc facie ad faciem (I Cor. XIII, 12),« quando et Deus erit omnia in omnibus. Videamus ergo, quid in ultima praedicatione futurum sit. »Et ecce, inquit, terraemetus factus est magnus.« Quis enim dicere valeat quantus tunc terraemotus, quanta populi perturbatio, quanta Ecclesiae et fidelium confusio fiet, quando Antichristus contra sanctos praeliabitur. »Erit enim tunc, sicut Dominus dixit [(1476) 1Kb] , talis persecutio, qualis non fuit ab origine mundi (Matth. XXIV, 21,« Et sol factus est niger tanquam saccus cilicinus. De hoc enim sole scriptum est: »Vobis autem justis [Col. 0638B] orietur Sol justitiae (Malac. IV, 2).« Et modo quidem in Ecclesia fulget, quoniam in ejus lumine ambulamus; tunc autem iniquorum praedicatione fuscabitur, quia qualis a Judaeis creditur, talis ab iniquis praedicabitur. Dicent eum seductorem, cilicioque, et poenitentia dignum fuisse; Antichristum vero, qui tunc apparebit, Dei filium. Tunc autem luna fiet sicut sanguis, quia S. Ecclesia pro Christi nomine, pleno martyrio cruentabitur. Stellae vero coeli super terram cadent exanimes; sive etiam quia multi [(1477) 1Kb] , qui fideles esse putabantur, terrore concussi, ab Ecclesia separabuntur. Sed qualiter cadent? Sicut ficus mittit grossos suos cum a vento magno movetur; grossos quidem primitias ficus appellat, quae a vento commotae facile cadunt. Coelum [Col. 0638C] autem sicut liber involutus recedet; quia multis prae timore a fide separatis, S. Ecclesia in se recedet, et quodammodo contrahetur et minor fiet. Sed quare sicut liber involutus? Liber enim involutus omnia celat quae in eo continentur. Merito ergo libro involuto Ecclesia assimilatur, quae prae nimio terrore, praedicare tunc temporis non audebit: unde ad eam corroborandam 316 novi, et nominatissimi praedicatores advenient, Enoch videlicet et Elias. Sequitur: Et omnis mons et insulae de locis suis molae sunt [(1478) 1Kb] . Postquam, inquit, ea signa, quae superius spiritualiter exposita sunt, etiam secundum litteram, in sole, et luna, et stellis apparebunt, tunc manifestum omnibus erit quia coelum et terra transibunt, et subito ad judicandum Dominus [Col. 0638D] veniet; unde fiet ut omnis mons et insulae de locis [Col. 0639A] suis movebuntur, id est ut omnes hujus saeculi potentes, omnesque mundi hujus nationes a pristina pravitate ad fidem Christi convertentur. »Cum plenitudo gentium introierit, tunc Israel salvus fiet (Rom. XI, 55).« Hoc est enim quod sequitur:

Et reges terrae, et principes, et tribuni, et divites et fortes, et omnis servus et liber abscondent se in sepulcris, et in petris montium, et dicent montibus, et petris: Cadite super nos, et abscondite nos a facie sedentis super thronum, et ab ira agni, quoniam veniet dies magnus irae ipsorum, et quis poterit stare? Per reges quidem terrae, et principes, et tribunos, et divites, et fortes, et omnes servos, et liberos, omnes homines promiscue intelliguntur, qui abscondent se in speluncis et petris montium. Quid enim per [Col. 0639B] speluncas et petras montium, nisi sanctos intelligimus? ad quos velut ad turrem, et castella, et loca munitissima, ut ab eis tueantur, omnes confugient, Et tunc dicent montibus et petris, id est sanctis supradictis, quos sine timore stare secure videbunt, ut super eos cadant, id est ut eos abscondant [(1479) 1Kb] . Sic enim cadere solemus, cum ad auxiliandum, super aliquem nos projicimus, ne ab alio occidatur. Hic autem tantus terror, unde fiet, nisi a facie sedentis super thronum, et ab ira agni? Quem simul cum ipso Patre sibi cognoscent esse iratum. Unde et subditur: Quoniam venit dies magnus irae ipsorum, quae utique finem non habebit. Et quis poterit stare? Nemo quidem, nisi cui ipse iratus non [Col. 0639C] fuerit.



CAPUT VII.

Post haec vidi quatuor angelos stantes super quatuor angulos terrae, tenentes quatuor ventos terrae, ne starent venti super terram, neque super mare, neque in ullam arborem. Hos angelos, illos esse puto, de quibus Dominus ait: »Mittet Filius hominis angelos suos cum tuba, et virtute magna, et congregabit electos ejus a quatuor ventis (Matth. XXVIII, 31).« Itemque: »Exibunt angeli, et separabunt malos de medio justorum, et mittent illos in caminum ignis; et istis quidem datum est nocere terrae, et mari, et arboribus [(1480) 1Kb] (Matth. XIII, 49).« Sed quid per quatuor ventos, nisi eorum potestas, quae cum magna [Col. 0639D] virtute ventura est, intelligitur? Hos autem ventos tenere dicuntur, quia nisi permissi, nocere non [Col. 0640A] possunt. Tenent ergo potestatem et vires suas, donec, jubente Deo, flare incipiant, quibus flantibus, quanta ubique perturbatio fiet, quid attinet dicere? Et tali quidem vento resistere nemo valebit, nisi qui fide Trinitatis gratus fuerit. Ideoque Psalmista ait: »Non sic impii, non sic, sed tanquam pulvis, quem projicit ventus a facie terrae (Psal. I, 4).« Sed quid super terram nisi peccatores? Qui sola terrena et transitoria diligunt? Quid vero per mare, nisi instabiles et fluctuantes, qui omni vento doctrinae circumferuntur? Per arbores autem illos intelligimus, de quibus in Evangelio Dominus ait: »Omnis arbor, quae non facit fructum bonum, excidetur, et in ignem mittetur (Matth. VII, 19).«

Et vidi alterum angelum ascendentem ab ortu solis, [Col. 0640B] habentem signum Dei vivi, et clamavit voce magna quatuor angelis, quibus datum est nocere terrae et mari, dicens: Nolite nocere terrae, neque mari, neque arboribus, quoad usque signemus servos Dei nostri in frontibus eorum. Bene quidem angelus iste, prospera et laetitiam annuntiaturus, ab ortu solis venisse describitur [(1481) 1Kb] : iste enim luce sua, erroris tenebris fugatis, bonos separabit a malis. Habebit autem signum Dei vivi; crucem videlicet portans, quae et malis timorem, et bonis laetitiam praestabit. Et clamavit quatuor angelis, praedictis scilicet 317 adversariis potestatibus, quibus suo tempore terrae et mari nocere concessum fuerat; et dixit: Tenete ventos, ne laxetis impetum, vestraeque tempestatis incursus, nolite nocere terrae, neque mari, [Col. 0640C] neque arboribus, quoad usque signemus servos Dei nostri in frontibus eorum; ut et per se zizania et per se frumenta colligantur. Hoc autem est illud Trinitatis signum, quod in baptismo omnes suscepimus, quo ideo iterum signandi [(1482) 1Kb] esse dicuntur, quia sic in unius cujusque fronte hoc signum lucebit ut nulli sit dubium quis erit salvandus, et inter Christi servos computandus [(1483) 1Kb] .

Et audivi numerum signatorum, centum quadraginta quatuor millia signati ex omni tribu filiorum Israel. Cum enim tribus sint duodecim et unaquaeque duodecim millia in se contineat, dubium non est quin centum quadraginta quatuor millia faciat. Sed quare unicuique tribui duodecim millia dare [Col. 0640D] voluerit? Nisi forte propter numeri dignitatem, qui satis sacer in divina Scriptura invenitur, scire non [Col. 0641A] possum; et ego quidem plures his fore crediderim; neque puto de aliqua tribu tot esse salvandos quot de tribu Juda, quae semper plus caeteris Domino adhaesit [(1484) 1Kb] . Sed quoniam de filiis Ecclesiae postquam locutus est, quorum multitudinem dinumerare nemo poterat, ideo filios Synagogae in numero posuit, ut multo plures his filios Ecclesiae esse sciamus [(1485) 1Kb] . Quae enim finitis ad infinita comparatio? Sequitur: Ex tribu Juda duodecim millia signati. Non enim ordine quo nati sunt patriarchae, hoc in loco ponuntur; non enim Judas, sed Ruben primogenitus fuit; sed iste, quia cubile patris maculavit, primogenita perdidit, et ille, quia de ejus stirpe carnem Christus assumpsit, regiam dignitatem suscepit. Judas enim confessor interpretatur, et de [Col. 0641B] confessoribus Dominus ait: »Qui me confessus fuerit coram hominibus, confitebor et ego eum coram Patre meo, qui in coelis est (Matth. X, 32).« Ex tribu Ruben duodecim millia signati. Ruben videns filium interpretatur, per quem eos intelligimus qui patris opera considerantes, in creaturis Creatorem agnoscunt. Ex tribu Gad duodecim millia signati. Gad, qui accinctus dicitur, significat illos quibus Dominus ait: »Sint lumbi vestri praecincti, et lucernae ardentes in manibus vestris (Luc. XII, 35).« Tales enim verbi Dei ense semper accincti, vitiorum, vel haereticorum non timent exercitus. Ex tribus Aser duodecim millia signati. Quid enim per Aser, qui beatus, sive pinguis panis ejus interpretatur, intelligimus, nisi eos qui divini eloquii [Col. 0641C] pinguedine alios reficientes, secum ad aeternae vitae beatitudinem eos perducunt? Ex tribu Nephtali duodecim millia signati. Nephtali latitudo interpretatur, per quem eos intelligimus, qui a charitate nunquam recedunt; de charitate namque dicitur: »Latum mandatum tuum nimis (Psal. XIX, 60).« Itemque: »Plenitudo legis est dilectio (Rom. XIII, 10).« Ex tribu Manasse duodecim millia signati. Et Manasses quidem interpretatur oblivio. Ex ejus tribu illi sunt, qui Christi calice inebriati omnium terrenorum obliviscuntur. Talis erat beatus Paulus, qui dicebat: »Nihil judicavi scire inter vos nisi Christum Jesum, et hunc crucifixum (I Cor. II, 2).« Ex tribu Simeon duodecim millia signati. Sed quid Simeon, [Col. 0641D] qui habitaculum interpretatur, nisi eos significat qui hospitalitatem sectantes, simul cum Apostolo dicunt: »Non habemus hic manentem civitatem, sed futuram inquirimus (Hebr. XIII, 14).« Et cum Psalmista: »Domine, quis habitavit in tabernaculo tuo?« [Col. 0642A] (Psal. XIV, 1.) Ex tribu Levi duodecim millia signati. Levi additamentum dicitur, et eos designat qui nunquam otiosi esse volunt; sed semper laborantes et in melius proficientes, quotidie sibi aliquid virtutis et bonitatis adaugent. Ex tribu Isachar duodecim millia signati. Isachar, asinus fortis, eos demonstrat de quibus ait: »Alter alterius onera portate, et sic adimplebitis legem Christi (Galat. VI, 2).« Ex tribu Zabulon duodecim millia signati. Zabulon, qui in littore maris habitans, navigio, et piscationi operam dabat, Ecclesiae ministros designat, qui Christi navem, Ecclesiam scilicet regunt, et baptizandi ministerium habent. Ex tribu Joseph duodecim millia signati. Joseph, accrescens, sive mundi salvator interpretatur, per quem apostolos et [Col. 0642B] doctores intelligimus, qui Christi militiam crescere fecerunt, et verbum Dei ubique seminantes, mundum fame periclitantem salvaverunt. Ex tribu Benjamin duodecim millia signati. Benjamin, 318 lupus rapax, sive filius dexterae, eos significat qui semper avidi verbi Dei [(1486) 1Kb] , sacri eloquii doctrina satiari non possunt; et hi quidem sinistram relinquentes, per dexteram viam, quae ducit ad vitam, gradiuntur; qualis fuit Apostolus, qui ex eadem tribu natus est [(1487) 1Kb] . Quod autem tribus Dan inter caeteras tribus non computatur, sed pro ea tribus Manasse, qui non Jacob, sed Joseph filius fuit, interponitur; illud significare puto quod ex apostolorum numero, Juda abjecto, pro eo Mathias est subrogatus. Sicut enim Judas Christum morti [Col. 0642C] tradidit, ita Antichristus, qui de tribu Dan nasciturus est, ejus servos multos interficiens, ipsius nomen et fidem destruere conabitur.

Post haec vidi turbam magnam, quam dinumerare nemo poterat, ex omnibus gentibus, et tribubus, et populis, et linguis, stantes ante thronum, et in conspectu agni, amicti stolis albis, et palmae in manibus eorum: et clamabant voce magna, dicentes: Salus. Deo nostro, et qui sedet super thronum, et agno. Haec magna turba, quae infinita est et numerari non potest, Ecclesia est, quae non ex solis Judaeis, sed ex cunctis gentibus, et tribubus, et populis et linguis in unam fidem undique collecta est. Hujus autem filii ante thronum stare dicuntur: quia omnes, ut Apostolus ait, »sive boni, sive mali, stabimus ante [Col. 0642D] tribunal Christi (Rom. XIV, 10).« Stabant autem et in conspectu agni, quia nequaquam de illis erant de quibus dicitur: »Tollantur impii, ne videant gloriam Dei (Isa. XXVI, 10).« Sed quomodo stabant? [Col. 0643A] Amicti stolis albis, induti videlicet carne immortali et incorruptibili, et bonorum operum veste candidati [(1488) 1Kb] . Et palmae in manibus eorum; quibus inimicorum suorum omnium eos victores exstitisse significabatur. Et clamabant voce magna, dicentes: Salus Deo nostro, qui sedet super thronum, et agno: merito ei salutem optant, et de salute gratias agunt, a quo se salvatos esse cognoscunt [(1489) 1Kb] .

Et omnes angeli stabant in circuitu throni, et seniorum, et quatuor animalium, et ceciderunt in conspectu throni in facies suas, et adoraverunt Dominum, dicentes: Amen. Benedictio, et claritas, et sapientia, et gratiarum actio, honor, virtus, et fortitudo Deo nostro in saecula saeculorum. Amen. De [Col. 0643B] throno namque, et senioribus, et quatuor animalibus satis superius dictum est. Postquam sanctorum multitudo innumerabiles laudes, et gratias Domino egit, confestim eorum voci respondentes angelorum exercitus circumstantes ceciderunt in facies suas, et adoraverunt, dicentes: Amen, id est, sicut dicitis, ita fiat. Sit benedictio ab omni creatura, et claritas nobilitatis, et sapientia operationis, et gratiarum actio de beneficiis, et honor dignitatis, et virtus regiminis, et fortitudo superandi inimicos Deo nostro in saecula saeculorum [(1490) 1Kb] . Amen.

Et respondens unus de senioribus dixit mihi: Hi, qui amicti sunt stolis albis, qui sunt, et unde venerunt? Et dixi illi: Domine, tu scis. Et dixit mihi: Hi sunt, qui venerunt de tribulatione magna, et laverunt stolas [Col. 0643C] suas, et dealbaverunt eas in sanguine agni; ideo sunt ante thronum Dei, et serviunt ei die ac nocte in templo ejus, et qui sedet in throno, habitat super illos. Beatus namque Joannes in persona Ecclesiae cogitabat, qui essent illi candidati, quos ante thronum stare videbat, ideoque interrogatur ab uno de senioribus, quos esse, vel unde venisse opinetur? Qui non suae credens, sed illius sententiam audire volens, non se, sed illum scire respondit. Hoc enim omnes seniores praedicaverunt, hoc in sanctis Scripturis interrogati respondent: Interroga Paulum, et dicet tibi: »Non sunt condignae passiones hujus temporis ad futuram gloriam, quae revelabitur in nobis (Rom. VIII, 18).« Ait ergo: Hi sunt, qui venerunt [Col. 0643D] de tribulatione magna, quam non solum a persecutoribus, verum etiam in fame et siti, in frigore et nuditate, multisque aliis modis pro Christi [Col. 0644A] nomine passi sunt. Et laverunt stolas suas, et dealbaverunt eas in sanguine agni. Est enim stola talaris vestis, id est ad talos usque pertingens, per quam, carnem intelligimus, quae Christi sanguine redempto super nivem dealbata est; ideo enim ex 319 Christi latere sanguis simul et aqua exivit, ut nos redimeret et lavaret. Sequitur: Et qui ita lavati et mundati sunt, ideo sunt ante thronum Dei, ubi immundus et coinquinatus stare non poterit; et serviunt ei die ac nocte, sine intermissione videlicet et jubilantes et laudantes Deum in coelesti Jerusalem. Et qui sedet in throno, habitat super illos, quoniam nulli alii potestati subjiciuntur; sed solus Deus est illorum princeps.

[Col. 0644B] Non esurient, neque sitient amplius, neque cadet super illos sol, neque ullus aestus, quoniam agnus, qui in medio throni est, reget illos, et deducet eos ad vitae fontes aquarum, et absterget Deus omnem lacrymam ab oculis eorum. Non enim esurire et sitire poterunt qui summi boni visione saturabuntur. At vero neque cadet super illos sol, neque ullus aestus, quia nulla tribulationis adustio, nullus tormentorum ardor super eos ulterius descendet. Quare hoc? Quoniam agnus, qui in medio throni est, Id est Filius, qui est in sinu et corde Patris, reget illos, et deducet eos ad vitae fontes aquarum, quibus refecti, neque famem, neque sitim, neque calorem vel aestum patiuntur. Et absterget Deus omnem lacrymam ab oculis eorum, quia nihil unde [Col. 0644C] flere et dolere debeant adest. Qui enim seminant in lacrymis, in gaudio metent vitam aeternam.



CAPUT VIII

Et cum aperuisset sigillum septimum, factum est silentium in coelo, quasi media hora. Septimo sigillo aperto, factum est silentium [(1491) 1Kb] ; quia jam non erit necesse ut alter alteri loquatur: omnes enim omnia scient: tunc enim facie ad faciem videbimus quem nunc per speculum videmus et in aenigmate. Quod autem ait: Quasi media hora; ad hoc valet: quia, quamvis post judicium nulla in Ecclesia fiat praedicatio, silentium imperfectum posuit. Quia iterum a capite incipiens, de eisdem est locuturus. [Col. 0644D] Ait ergo: Et cum aperuisset sigillum septimum, in quo omnia secreta revelavit, factum est silentium in coelo; per se quidem continuum et aeternum, mihi [Col. 0645] autem, quia angelis iterum locuturus erat, per mediam horam interruptum est. Atque pene eadem [Col. 0646] quae superius dixerat, quamvis aliis verbis, iterum loqui coepit, sicut in sequentibus audietis.



LIBER TERTIUS.
[Col. 0645]

[Col. 0645A] 320 Et vidi septem angelos stantes in conspectu Dei, et datae sunt illis septem tubae. De his enim septem angelis, nihil ad praesens locuturus est, donec ad illum locum perveniat, ubi ait: Et septem angeli, qui habebant septem tubas, paraverunt se ut tuba canerent. Interim videamus quid sequitur:

Et alius angelus venit, et stetit ante altare, habens thuribulum aureum, et data sunt illi incensa multa ut daret de orationibus sanctorum omnium super altare aureum, quod est ante thronum, et ascendit fumus incensorum de orationibus sanctorum, de manu angeli coram Domino. Hic enim Angelus Christus est, qui de Virgine carnem suscipiens, Patris voluntatem mundo annuntiavit [(1492) 1Kb] . Stetit autem ante altare, quia non timuit crucem ascendere, in qua [Col. 0645B] ipse sacerdos et sacrificium se ipsum pro nobis Deo Patri hostiam placabilem immolavit; habens thuribulum aureum, pretiosum videlicet corpus, quod de Virgine Matre suscepit, in quo et ipsa divinitas, et virtutum omnium abundantia redolebat. Et data sunt ei incensa multa, quia sauctorum aromata et orationes parum odoris habebant, antequam in hoc thuribulum imponerentur: ipse est enim mediator Dei et hominum, qui nostras orationes Deo Patri repraesentat; unde et subditur: Ut daret de orationibus sanctorum omnium super altare aureum, quod est ante thronum. Ecce aliud altare, quod aureum esse dicitur, per quod providam et sapientissimam Dei memoriam intelligimus. Et sic videtur esse dictum, quasi praedictus angelus cum aureo thuribulo [Col. 0645C] de altari crucis, super altare aureum sanctorum ponat orationes. Et Dei quidem memoria altare dicitur, quia nullum sacrificium valet, cujus odor eam non tangit. Et ascendit fumus incensorum, factus subauditur, de orationibus sanctorum, de manu angeli, qui eas offerebat coram Domino: gratia namque ministri chara facta est oblatio.

Et accepit angelus thuribulum, et implevit illud de igne altaris, et misit in terram, et facta sunt tonitrua, [Col. 0646A] et voces, et fulgura, et terraemotus magnus. Dixerat enim superius quod angelus, habens thuribulum aureum, stetit ante altare: nunc autem dicit quod ipsum thuribulum accepit atque de igne altaris implevit: et thuribulum quidem, carnem Christi; altare vero, crucem significare diximus [(1493) 1Kb] : accepit ergo angelus thuribulum, Christus videlicet earnem suam, et implevit illud de igne altaris: alapis scilicet et flagellis, clavis et spineae coronae, cruci et aceto, omnibusque opprobriis eam subjiciens; et tali quidem igni Salvator noster pro nobis exustus est: accepit autem, ideo dicit; quia humanitas ex toto in potestate divinitatis sese tradiderat. Unde ipse dicebat: »Non mea, Pater, sed tua voluntas fiat (Luc. XXII, 42).« Quod autem ait: Et [Col. 0646B] misit in terram; dupliciter intelligi potest, sive quia caro ejus, postquam igne tribulationis et opprobriis plena et satiata fuit, in terram, id est in sepulcrum eam Dominus misit, et tribus diebus jacere permisit; sive etiam misit in terram, quia ubique terrarum per discipulos suos ejus passio praedicatur. Misit autem, quando dixit: »Ite in universum mundum, praedicate Evangelium omni creaturae (Marc. XVI, 16).« Et facta sunt tonitrua: doctoribus ubique altisone Deum laudantibus. Et voces, populi scilicet sua peccata confitentis. Et fulgura, virtutum utique et miraculorum signis coruscantibus. Et terrae motus magnus: aliis ad fidem venientibus, 321 atque aliis contra fidem saevientibus.

[Col. 0646C] Et septem angeli, qui habebant septem tubas, paraverunt se, ut tuba canerent. His autem expeditis, in quibus Christi nativitas, et passio breviter continetur, ad ea revertitur, quae superius narranda susceperat. Septem enim angeli, septem doctores sunt, septem vero tubae septem praedicationes. Nam quia, ut supra diximus, tempora non sunt nisi septem; ideo angeli et tubae, quamvis pene innumerabiles sint, non tamen dicuntur nisi septem. Sic autem et Ecclesias, quamvis plures sint, non tamen scripsit [Col. 0647A] nisi septem; septem quidem Ecclesiis, septem angeli septemque tubae sufficiunt.

Et primus angelus tuba cecinit, et facta est grando, et ignis mistus in sanguine, et missus est in terram, et tertia pars terrae combusta est, et tertia pars arborum combusta est, et omne fenum viride combustum est. Primo namque angelo tuba canente, id est primis doctoribus praedicare inchoantibus, facta est grando, et ignis mistus in sanguine; id est ira, et indignatio, non sine multorum pernicie et calamitate: nam qui apostolis credere noluerunt, ideo ira, et indignatio, et furor descendit super eos. Unde Apostolus ait: »Aliis sumus odor vitae ad vitam; aliis odor mortis ad mortem (II Cor. II, 16).« Et Dominus in Evangelio: »Si non venissem, et locutus eis [Col. 0647B] fuissem, peccatum non haberent; nunc autem excusationem non habent de peccatis suis (Joan. XV, 92).« Sed quia non dicit a quo grando, et ignis iste factus sit, et de Deo, et de diabolo intelligi potest, quia nihil ille, nisi permissus operatur, secundum illud: »Misit eos in iram indignationis suae, indignationem, et iram, et tribulationem, immissiones per angelos malos (Psal. LXXVII, 49).« Tali enim grandine, talique igne, terram, et peccatores iste nequam conterit, et exurit. Unde et subditur: Et missus est in terram. Sed quid egit? Sequitur. Tertia pars terrae combusta est et tertia pars arborum combusta est. Sed quis est, quod sola tertia pars comburitur et dissipatur, cum utique multo plures sint illi qui salvantur [(1494) 1Kb] : »Multi enim sunt [Col. 0647C] vocati, pauci vero electi?« (Matth. XXII, 14.) Duae ergo partes quae salvantur, praelati et subditi intelliguntur; de quibus Dominus ait: »Si duo ex vobis consenserint de omni verbo quod petieritis, fiet vobis (Matth. XVIII, 19).« Tertia vero pars, quae neque inter praelatos Ecclesiae, neque inter subditos enumeratur, haeretici sunt omnesque infideles, qui procul dubio igni tradentur inexstinguibili. Et haec quidem tertia pars secundum numeri quantitatem illis duabus major erit. Exuritur ergo terra; corpora videlicet infidelium exuruntur, et arbores quae fructum non ferunt: »Omnis arbor, quae non facit fructum bonum excidetur, et in ignem mittetur (Matth. III, 10).« Et omne fenum viride combustum [Col. 0647D] populus videlicet luxuriae et voluptati deditus, qui solummodo mundi florem, viriditatem et pulchritudinem concupiscit: »Vere enim fenum est populus (Isa. VII, 8).«

Et secundus angelus tuba cecinit, et tanquam mons magnus igne ardens missus est in mare, et facta est tertia pars maris sanguis, et mortua est tertia pars creaturae, quae habebat animas in mari, et tertia pars navium interiit.---Secundus namque angelus tuba cecinit; quia post primam secunda praedicatio coepit, et tanquam mons magnus igne ardens missus est in mare. Mons enim magnus ille est, qui quondam in [Col. 0648A] corde suo dicebat: »In coelum ascendam, supra coeli sidera exaltabo solium meum (Isa. XIV, 13).« Et talis quidem mons ille est, de quo Dominus ait: »Habete fidem Dei; amen dico vobis, quicunque dixerit huic monti: Tollere et mittere in mare, et non haesitaverit in corde suo, sed crediderit quia quodcunque dixerit, fiat, fiet ei (Marc. XI, 23).« Hic autem mons igne invidiae, odii, pravique desiderii semper ardet, qui in mare et inter mundi hujus procellas missus, discordias et lites concitare non cessat. Unde tertia pars maris sanguis facta est, id est omnis illa doctrina, et scientia, quae a duobus Testamentis discordat, sive philosophorum, sive haereticorum sit, nihil aliud est, nisi sanguis et peccatum; qui ergo ea utuntur, moriuntur; unde et subditur: [Col. 0648B] Et mortua est tertia pars creaturae, quae habebat animas in mari. Animata enim creatura, quae in mari mortua est, id est, quae amara et erronea sapientia inebriata a veritate discedit, illi sunt de quibus Apostolus ait: »Quia, cum cognovissent Deum, non sicut Deum glorificaverunt, aut gratias egerunt, sed evanuerunt in cogitationibus suis, et obscuratum est insipiens cor eorum: dicentes enim esse sapientes, stulti facti sunt (Rom. I, 21).« Cur autem tertia pars moriatur, supra dictum est. Sequitur. Et tertia pars navium interiit. Sunt enim naves bonae et malae. Bona navis beati Petri, in qua cum apostolis Christus residebat, et septem quidem praedictae Ecclesiae septem naves sunt [(1495) 1Kb] : in [Col. 0648C] quibus vero Judaei, haeretici, et philosophi navigant, ipsa est tertia pars navium, quae interibit.

322 Et tertius angelus tuba cecinit, et cecidit de coelo stella magna, ardens tanquam facula, et cecidit in tertiam partem fluminum, et in fontes aquarum, et nomen stellae dicitur absinthium, et facta est tertia pars aquarum in absinthium, et multitudo hominum mortui sunt de aquis, quae amarae factae sunt.---Tertius enim angelus tuba cecinit, quando tertia praedicatio coepit, in qua stella magna ardens tanquam facula de coelo cadens, in tertiam partem fluminum, et in fontes aquarum cecidisse narratur. Quando aliquis haereticorum ab Ecclesiae fide divisus, qui magno sapientiae lumine splendere videbatur, omnes illos suae amaritudinis felle infecit, qui puram et sinceram fidem [Col. 0648D] tenere neglexerunt. Toties enim de coelo stella cadit, quoties aliquis fidelis per haeresim ab Ecclesia separatur; sed quanto astutior et sapientior est, tanto majorem flammam ferre videtur, et quamvis totus de coelo cadat, tamen non utique cadit, ubi enim erat, ibi cadit. Cadit autem in tertiam partem fluminum. Duo autem flumina, duo sunt Testamenta: fontes autem tot sunt quot et doctores. In his autem nemo cadit, quia nulla haeresis in eis est. Tertium ergo flumen, in quo haeretici cadunt, ipsura est quod ipsi faciunt: faciunt enim, quoniam eorum haeretica doctrina in praedictis fluminibus non invenitur. [Col. 0649A] Et merito stella absinthium vocatur, quia ad illius herbae similitudinem, quae hoc nomine censetur, felle, omnique amaritudine plena est; cujus saporem ille fugit qui cum Propheta Domino dicit: »Quam dulcia faucibus meis eloquia tua, super mel, et favum ori meo (Psal. CXVIII, 103).« Et facta est tertia pars aquarum in absinthium; illa videlicet quae de haereticorum corde manat, et quae a praedictis fluminibus non derivatur. Sed quid sequitur? Et multi hominum mortui sunt de aquis, quia amarae factae sunt; amara est ergo haereticorum doctrina, mortifera et venenata: »Venenum aspidum sub labiis eorum (Psal. XIII, 3).« Fuge ergo has aquas, Christiane, noli eas bibere: nota sunt flumina, noti sunt fontes aquarum salientium in vitam aeternam, [Col. 0649B] de quibus, si biberis, non sities ultra.

Et quartus angelus tuba cecinit, et percussa est tertia pars solis, et tertia pars lunae, et tertia pars stellarum; ita ut obscuraretur tertia pars eorum, et diei non luceret tertia pars, et noctis similiter. Praedicat angelus, excitatur haereticus; neque enim fortasse iste loqueretur, nisi prius ille aliquid dixisset, quod hujus fidei contrarium esse videretur. Notandum autem quoniam in secundo libro tyrannorum persecutio describitur; ita et in hoc tertio haereticorum plenissime continetur [(1496) 1Kb] ; quae quidem persecutio tanto gravior illa fuit, quanto meliores sunt animae quam corpora, quas isti persequebantur. Haec autem haeresis de qua nunc loquitur, proprie Arianorum et Sabellianorum esse videtur, qui de ipsa [Col. 0649C] divinitate prave disputantes, alii unitatem, alii Trinitatem negabant [(1497) 1Kb] . Unde et hic dicitur, quia percussa est tertia pars solis. Quid enim per solem, nisi Dominum ipsum, a quo omnia illuminantur intelligere debemus? Solis ergo tertiam partem Arius percutiebat, quando Filium a Patre dividens, ipso minorem esse dicebat. Sed nunquid similiter Sabellius tertiam solis partem non feriebat, quando totius Trinitatis unam dicebat esse personam? Haec autem haeresis in tantum crevit, ut pene totum ad se mundum traheret [(1498) 1Kb] . Unde et subditur: Et percussa est tertia pars lunae. Quod autem luna Ecclesiam significat, nemo ignorat qui sacras Scripturas intelligit. Percussa est ergo tertia pars lunae, [Col. 0649D] quia omnes illi hac haeresi perierunt, qui neque doctoribus credere, neque inter auditores esse voluerunt. [Col. 0650A] Sed quamdam tertiam novamque doctrinam imitantes, et subjectos, et praelatos pariter respuerunt. Has autem duas partes habet Ecclesia, si qua tertia est, ipsius non est. Sequitur: Et tertia pars stellarum. Multi enim ab haereticis decepti sunt, qui propter doctrinam et scientiam quam habebant, tanquam stellae in Ecclesia splendere videbantur. Quia ergo coelo et Ecclesiae fidei firmiter non adhaeserunt; ideo ab haereticis percussi sunt. Sed qualiter percussi? Ita ut obscuraretur tertia pars eorum, et diei non luceret pars tertia, et noctis similiter. Quae sit autem tertia pars quae obscuratur, satis dictum est. Sed quomodo diei et nocti, perfectis et imperfectis, sapientibus et insipientibus pars illa lucere potest, quae et regem sequitur tenebrarum, [Col. 0650B] et per erroris iter incedens in fumum 323 desinit et caliginem? Nam et ipsius solis tertiam partem, de qua jam diximus, in tantum haeretici offuscaverunt [(1499) 1Kb] , ut ipsi quoque sapientes dubitarent quid eligere debuissent [(1500) 1Kb] .

Et vidi, et audivi vocem unius aquilae volantis per medium coelum, dicentis voce magna: Vae! vae! vae habitantibus in terra! Nam quia aquila altius volat, et oculis irreverberatis, prae caeteris animalibus solem acutius intuetur, eos in Ecclesia designat, qui et sapientiores sunt, et Dei notitiam majorem habere meruerunt. Vidit ergo beatus Joannes et audivit hanc aquilam, doctorem scilicet aliquem per medium Ecclesiarum sollicite discurrentem, et quantum populo imminebat, quantumque scandalum in [Col. 0650C] Ecclesia emergebat, magna voce dicentem. Hoc enim et ipse Dominus in Evangelio ait: »Vae mundo a scandalis (Matth. XVIII, 7).« Sic autem et doctor iste videns tantam haeresim, tantaque bella contra sanctos exsurgere, ut sibi quisque caveat, magna voce admonet, dicens: Vae! vae! vae habitantibus in terra! De caeteris vocibus [(1501) 1Kb] trium angelorum, qui erant tuba canituri, subauditur amodo tractare incipiens: est autem titulus eorum quae sequuntur.




CAPUT IX.

Et quintus angelus tuba cecinit, et vidi stellam de coelo cecidisse in terram, et data est illi clavis putei abyssi, et aperuit puteum abyssi, et ascendit fumus putei, sicut fumus fornacis magnae, et obscuratus est [Col. 0650D] sol, et aer de fumo putei. Quinto enim angelo tuba canente, stella de coelo in terram cecidit, quia, [Col. 0651A] quinta praedicatione incipiente, diabolus eam ferre non valens, Ecclesiam fugiens, inter iniquos et peccatores habitationem sibi paravit; ut, quia verba vitae coercere non valuit, saltem contra sanctos iniquorum turbas concitaret [(1502) 1Kb] . Et data est illi clavis putei abyssi. Abyssus infernum, puteus ejus Antichristum significat, clavis putei potestas diaboli est. Unde et subditur: Et aperuit puteum abyssi. Nam [(1503) 1Kb] ante hoc tempus puteus abyssi, id est os Antichristi clausum erat; qualis aqua in abysso contineretur, nesciebatur. Diabolus ergo clavi potentiae suae hujus nequissimi os ad loquendum aperuit, et quidquid sceleris et blasphemiarum infernus habebat, hujus nefario ore miseris suis auditoribus propinavit. Sequitur: Et ascendit fumus putei [Col. 0651B] sicut ignis fornacis magnae. Ideo enim Antichristus dicitur, quia Christo contraria operatur. Ergo quia Christus est lux vera qua totus mundus illuminantur, merito de ore Antichristi fumus et caligo ascendit, qua ipse sol et aer obscuratur; unde et subditur: Et obscuratus est sol et aer de fumo putei. Tanta enim erit hujus obscura et fraudulenta haeresis, tantaque nubes deceptionis ut ipsius solis justitiae Christi Dei nostri nomen pene deleat, obscuret et ad nihilum redigat. Aer quoque non lucebit, quia erroris caligo ubique terrarum densabitur, quae Deum inter et hominem posita ab eorum oculis ipsius claritatis lumen abscondet.

Et de fumo putei exierunt locustae in terram, et data est illis potestas, sicut habent potestatem scorpiones [Col. 0651C] terrae; et praeceptum est illis ne laederent fenum terrae, neque omne viride, neque omnem arborem, nisi tantum homines, qui non habent signum in frontibus suis. Locustae namque, quae de fumo putei in terram exierunt, multitudo haereticorum est [(1504) 1Kb] , qui ab iniqui hujus hominis errore exorti, totam devastantes terram replebunt. Et bene locustis haeretici computantur [(1505) 1Kb] quia, soluti et sine jugo, terram et Ecclesiam Dei ubique voraci aviditate depopulari non cessant. Quae sicut scorpiones potestatem habere perhibentur, qui longis ulnis suae deceptionis eos quos possunt complectentes et ad se trahentes, novissime cauda feriunt, et post multa pocula sincerae fidei, suae haereseos venena infundunt. Si enim [Col. 0651D] a principio suam haeresim propalarent, nemo eis credere vellet; ideo ergo veritatis 324 verba praeponunt [(1506) 1Kb] , ut falsitas subsequens suscipiatur. Praecipitur autem illis, ut nihil aliud laedant, nisi homines, qui signum Dei in suis frontibus non habebant [(1507) 1Kb] . Signum namque Dei in fronte habet, [Col. 0652A] qui nihil timens, statim ad primam interrogationem se Christianum esse confitetur: qui prae timore aliquo Christi nomen occultat, hic signum Dei in fronte non habet. Tales ergo; id est falsi Christiani, sive etiam qui signum Dei nunquam receperunt, ut Judaei et pagani, facile ab haereticis decipi possunt. Fenum autem terrae, et omne viride, omnisque arbor fructifera, et in paradiso Dei, quae est Ecclesia plantata, eorum fraudulenta versutia non laedetur quia sancto Spiritu eam vivificante, tam fortis viridisque est, quod nullo veneno occidi poterit.

Et dictum est ne occiderent eos, sed ut cruciarent mensibus quinque, et cruciatus eorum sicut cruciatus scorpii, cum percutit hominem. Et in diebus illis quaerent homines mortem, et non invenient eam, et cupient [Col. 0652B] mori, et fugiet mors ab illis. Tanta est enim iniquitas malignorum spirituum, qui in eis locustis sedent et habitant, ut, si divina providentia eis frena laxaret, uno momento omnes homines interimerent. Sed quia non possunt, cruciant, ut possunt. Hoc autem mensibus quinque: quinque namque mensibus haec diaboli membra cruciandi potestatem habere perhibentur, qui numerus, quoniam imperfectus est (siquidem neque annum, neque dimidium complet), brevi tempore Antichristum regnare significat; tribus enim annis, et dimidio suae iniquitatis potestatem exercebit: »Nisi enim Dominus abbreviasset dies illos, non fieret salva omnis caro (Matth. XIII, 20).« Possumus autem et sic intelligere, ut, quamvis toto illo tempore homines decipere [Col. 0652C] non posset, quinque tamen illis ultimis mensibus, signis et prodigiis, omnique decipiendi arti operam dabit, ut quasi Deus adoretur, colatur et veneretur, ita ut in templo Dei sedeat, ostendens se tanquam sit Deus. Nam et Salomon ait: »Ante ruinam exaltatur cor (Prov. XVI, 18).« Et merito quinque mensibus cruciantur, qui Creatorem suum quinque corporis sensibus offendere non timuerunt. Sed quomodo cruciantur? Sequitur: Et cruciatus eorum, ut cruciatus scorpii, cum percutit hominem. Unde datur intelligi quod non tantum aperta persecutione, quantum occulta persuasione homines vulnerabit. Quod autem ait: Et in diebus illis quaerent homines mortem, et non invenient; [Col. 0652D] dupliciter intelligi potest. Et mali quidem, quia ultimum tremendi judicii diem, jam manifestis signis, appropinquare videbunt, magis mori vellent quam eadem terribilia pati: vellent enim impii mori sed non possunt; vivent igitur, ut nunquam mortis periculo careant. Quod si de bonis intelligatur, tanta [Col. 0653A] erit tribulatio et angustia, tantusque timor, ne ab iniquis decipiantur, ut mori cupiant et esse cum Christo: »Erit enim tunc persecutio talis, qualis non fuit ab initio saeculi, ita ut in errorem inducantur, si fieri potest, etiam electi (Matth. XXIV, 21).« Et hoc est quod boni timebunt: unde magis mori quam vivere desiderabunt. Sed fugiet mors ab eis; ut ad eum diem perveniant, in quo divina dispensatione de hoc mundo migrare ante saecula praedestinati sunt. Sequitur:

Et similitudines locustarum similes equis paratis ad praelium. Et super capita earum tanquam coronae similes auro, et facies earum sicut facies hominum [(1508) 1Kb] . Diximus enim per locustas, haereticos significari, qui bene equis paratis in praelium assimilantur, [Col. 0653B] quia arrogantiae fastu semper bella concupiscunt; de quibus Psalmista: »Dissipa gentes quae bella volunt (Psal. LXVII, 31).« Portant autem tanquam coronas similes auro super capita, quia garrulitate et sophismatibus contra sanctos disputantes, cum veritati acquiescere nolunt, ne victi videantur, victores et sapientes a stultis et miseris hominibus esse creduntur: corona namque victoriam, aurum vero sapientiam designat. Habent ergo coronas, tanquam auro similes, quia non veraciter, nec sapienter vincunt, sed quasi victores esse videntur. Facies vero hominum repraesentant, quia de Scripturis divinis testimonia proferentes, rationabiliter se loqui velle promittunt. Sed quia in his facile superantur, quasi scorpius cauda ferientes, ad dialecticas quaestiones [Col. 0653C] sese convertunt. Cum autem fera sint crudeliores, hominum tamen simplicitatem se habere simulant.

Et habebant capillos sicut capillos mulierum, et dentes eorum sicut leonum erant. Quid enim per capillos mulierum, quos haeretici habent, nisi eorum vitam mollem, muliebrem et in omnem luxuriam dissolutam intelligimus. Hoc enim Apostolus intelligens praecipit mulierem 325 velare caput suum. Habent autem et dentes, sicut leones, quia et omnibus detrahunt, et leviter provocati facile irascuntur, et ad se vindicandum, quasi leones, quod in animo gerunt, statim in dentibus et verbis ostendunt.

Et habebant loricas, sicut loricas ferreas, et vox alarum earum, sicut vox curruum equorum multorum [Col. 0653D] gradientium in bellum. Ferreas autem loricas haeretici habent, quia dialecticis argumentis et syllogismorum concatenatione sic sua dogmata tuentur, ut ipsis quoque sententiis veritatis non facile dissolvantur. Habent autem et alas, quibus velociter circumquaque volantes, suas haereses omnibus manifestant; per quas nihil melius quam eorum discipulos intelligere possumus; quarum videlicet alarum vox ita [Col. 0654A] sonat, veluti currus multorum equorum, cum in bello gradiuntur; unde cum strepitu, superbia et garrulitate eorum praedicatio magis agi videtur, quam cum ratione et veritate.

Et habebant caudas similes scorpionum, et aculei erant in caudis earum, et potestas earum nocere hominibus mensibus quinque. Per caudam enim, quae posterior animalis pars est, ultima actio haereticae pravitatis intelligitur, quae caudis scorpionum similis dicitur; quia sicut scorpius cauda percutit, sic et haereticus, cum multa bona prius praedicet et ostendat, in fine tamen occultum virus infundit, quo animas hominum pertrahit ad interitum. Unde et subditur: Et aculei erant in caudis earum. Nam et Apostolus ait: »Aculeus peccati mors (I Cor. XV, 59).« [Col. 0654B] Portant ergo haeretici mortem in caudis, quia finis consilii ipsorum mortis vulnere non carebit. Sequitur: Et potestas earum nocere hominibus mensibus quinque. Cur autem quinque mensibus nocere dicantur, superius exposuimus.

Et habebant super se regem angelum abyssi, cui nomen Hebraice Abaddon, Graece autem , et Latine habens nomen exterminans. Vae unum abiit, et ecce veniunt duo vae post haec. Quis est enim hic angelus abyssi, nisi Antichristus, qui et puteus abyssi supra vocatur? Coelestis ergo nuntius, Christus, tartareus Antichristus; ille ad coelos, iste ad tartara suos invitat. Et sicut Christus est rex omnium fidelium, ita et Antichristus rex est omnium haereticorum et infidelium. Cujus nomen beatus [Col. 0654C] Joannes tribus principalibus linguis exprimere voluit [(1509) 1Kb] ut omnes eum cognoscerent, omnesque eum vitarent. Quis enim exterminantem non fugiat? Exterminat enim et prius quidem extra terminos fidei et Ecclesiae, deinde vero extra terminos supernae Jerusalem, omnes sibi obedientes exterminat et eliminat. Quod autem vae jam abiisse dicitur, primam ejus discipulorumque ejus, quos et locustas appellavit, praedicationem intelligimus; tribus enim annis regnabit, tribus praedicationibus praedicabit, atque tribus vae homines affliget.

Et sextus angelus tuba cecinit, et audivi unum ex cornibus altaris aurei, quod est ante oculos Dei, dicens sexto angelo, qui habebat tubam: Solve quatuor angelos, [Col. 0654D] qui ligati sunt in flumine magno Euphrate. Quintus namque et sextus angelus, de quibus jam diximus et dicturi sumus, doctores Ecclesiae erunt, quorum tempore veniens Antichristus, eorum praedicationibus suis falsis sermonibus obviabit. Hoc autem altare omni pulchritudine et sapientia decoratum, in quo Christi passio, omneque ejus sacrificium qualiter fuerit, qualiterque fieri debeat, plenissime continetur, Novum [Col. 0655A] Testamentum esse credimus, cujus quatuor cornua, quatuor evangelistas esse putamus. Quod bene ante Dei oculos esse dicitur, quia cujus spiritu compositum est, ab ejus oculis, et memoria non recedit. Est etiam ante oculos Dei, quoniam sancti, qui Dei oculi vocantur, omni tempore illico sanctificantur [(1510) 1Kb] , et in eo se exercent. Loquitur ergo unum ex quatuor cornibus altaris, id est aliquis evangelistarum (quod enim unus dicit, omnes dicunt), et admonet sextum angelum, qui habebat tubam, ut solvat quatuor angelos in flumine magno Euphrate ligatos. [(1511) 1Kb] Quid enim aliud faciunt doctores, nisi quod altaris cornua, id est quatuor Evangelia docent et praedicant? Praecipit ergo Evangelium huic sexto angelo, id est cuilibet doctorum, ut quatuor angelos, [Col. 0655B] qui in praedicto flumine ligati erant, ipse solvat, id est solutos esse ostendat. Hoc namque flumen, quo nullum aliud majus est, mundum esse significat (aquae enim multae populi multi), et quia quatuor sunt mundi partes, quatuor quoque angeli esse referuntur, qui nunc quidem, quoniam secundum desiderium suum facere nequeunt, ligati esse dicuntur: at vero tunc soluti erunt, quia cunctis suis viribus mundum 326 vexabunt. Si autem vis scire ubi unum ex cornibus altaris ista praecipiat, lege Matthaeum, ait enim: »Cum videritis abominationem desolationis, quae dicta est a Daniele propheta, stantem in loco sancto, tunc qui legit, intelligat (Matth. XXIV, 13).« Cum enim Ecclesiae angelus, et doctor Antichristum in templo sedentem videbit, quid aliud [Col. 0655C] dicere poterit, nisi quia diabolus solutus est, et dies ultimus appropinquat?

Et soluti sunt quatuor angeli, qui parati erant in horam, et diem, et mensem, et annum, ut occiderent tertiam partem hominum, et numerus equestris exercitus vigesies millies dena millia audivi numerum eorum. Soluti sunt, inquit, angeli, quos voce Evangelica sextus angelus nuntiavit esse solutos, qui parati erant in horam, et diem, et mensem, et annum, ut quos videlicet in hora superare non possent, per diem integrum eos persequi non cessarent, et qui in die. [(1512) 1Kb] non vincerentur, per totum mensem tentarentur, quos vero neque per mensem expugnare possent, saltem longa quasi anni obsidione subjugarent. Tale est ergo ac si diceret, quia [Col. 0655D] parati erant sine intermissione et omni tempore ut persequerentur et occiderent tertiam partem hominum, illam videlicet quae neque inter Ecclesiae praelatos, neque inter subditos computata, tertiam divisionis et portionis [(1513) 1Kb] obtinet locum, de qua quidem parte satis superius dictum est. Quod autem numerus equestris exercitus vigesies millies dena [Col. 0656A] millia referuntur hoc significare puto, ut quia novem sunt angelorum ordines, ad decimum qui cecidit dena millia referamus [(1514) 1Kb] . Per millies ergo, qui numerus multiplex est, eos infinitos et innumerabiles intelligamus; at vero per vigesies, in quibus bis decem continentur, decimum malignorum spirituum ordinem ex malis hominibus duplicatum esse demonstrat. Nihil ergo aliud est vigesies millies dena millia, nisi quod innumerabilis malignorum spirituum ordo etiam ex pravis hominibus sit duplicatus.

Et ita vidi equos in visione, et qui sedebant super eos, habebant loricas igneas, et hyacinthinas, et sulphureas, et capita equorum erant tanquam capita leonum, et de ore eorum procedit ignis, et fumus, et sulphur. Quid enim per equos, nisi haereticos? [Col. 0656B] Quid per eorum sessores, nisi malignos spiritus intelligimus? Non est ergo mirum si se per abrupta vitiorum tales equi praecipitant, quos tam feri et insani equites calcaribus stimulant indeficientibus. Habent igitur maligni spiritus loricas, quibus se suosque milites tueantur. Quae bene igneae, hyacinthinae et sulphureae perhibentur, ut, quod ipsi ad tutamen suscipiunt, hoc eis in detrimentum [(1515) 1Kb] vertatur. His tamen armis in bella ruunt, his miseros homines serrant et vincunt. Aliis enim se igneos et iratos ostendunt, ut quondam per se et per membra sua, martyribus faciebant: aliis claros et hyacinthinos, et quasi de coelestibus venientes, in angelos lucis transfiguratos (hyacinthus namque coelo in colore similis est) quos vero luxuriae et turpitudini [Col. 0656C] deditos vident; eos sulphuraeis armis aggrediuntur; hoc enim unicuique subministrant, in quo ejus animum delectari conspiciunt. Capita vero equorum, per quos haereticos intelligimus, leonum capitibus similia esse dicuntur, quia sicut leones ita haeretici crudelitate et sanguine gaudent, de quibus bene per Prophetam dicitur: »Sepulcrum patens est guttur eorum (Psal. V, 10);« itemque: »Virum sanguinum et dolosum abominabitur Dominus (ibid., 7).« Et de ore eorum procedit ignis, et fumus, et sulphur. Ignis quidem iracundiae, furoris et odii, fumus autem erroris et caecitatis, quia, ne Deum cognoscant, mentes hominum caligare faciunt. Per sulphur vero, quid aliud intelligimus, nisi eorum [Col. 0656D] turpes fetidosque sermones, quibus Dominum blasphemare non timent.

Ab his tribus plagis occisa est tertia pars hominum, de igne, fumo et sulphure, qui procedebat ex ore ipsorum: potestas enim equorum in ore est et in caudis eorum, nam caudae eorum similes sunt serpentibus, habentes capita, et in his nocent. Tertia namque pars hominum quae occisa perhibetur, ipsa est de qua [Col. 0657A] jam saepe diximus: non enim in duabus Ecclesiae partibus haeretici habent potestatem. Et illi quidem igne pereunt, quia timore afflictionis, tribulationis et angustiarum, se haereticorum dominationi subjiciunt. Quos autem erroris et deceptionis calliditate excaecant, eos procul dubio fumus suffocat. In sulphure vero moriuntur, qui in eorum turpissima fetidaque conversatione delectantur, et ut licentius peccare possint, eorum nefando concilio associantur alios ergo minis, alios calliditate, alios scelerum impunitate subjiciunt. Sequitur: Potestas enim equorum in ore est et in caudis eorum. In ore quidem ad persuadendum, in caudis ad decipiendum; qui enim dulci eorum cantilena delectati fuerint, ultimae deceptionis cauda percussi, veneno insanabili interibunt. [Col. 0657B] Unde et subditur: Nam caudae eorum similes sunt serpentibus, habentes capita, et in his nocent. Omnis namque diaboli deceptio a serpente coepit, 327 et in serpentem desinit; quidquid haeretici dicant, quidquid suavitatis et dulcedinis sibi ostendant, cauda tamen cavenda est, ultima locutionis verba observanda sunt, serpentes sunt, quae sequuntur labiles, tortuosi et venenosi, cave ne decipiaris; siquidem primi homines a serpente decepti sunt.

Et caeteri homines, qui non sunt occisi in his plagis, neque poenitentiam egerunt de operibus manuum suarum, ut non adorarent daemonia et simulacra aurea, et argentea, et aerea, et lapidea, et lignea, quae neque videre possunt, neque ambulare, et non egerunt poenitentiam ab homicidiis suis, neque a veneficiis [Col. 0657C] suis, neque a fornicatione sua, neque a furtis suis. Illi, inquit, quos haeretici decipere potuerunt tribus plagis supra dictis occisi sunt, caeteri vero, qui his plagis non sunt occisi, et tamen propter peccata sunt digni morte, ut Judaei et pagani, illi, subauditur, intelligantur qui neque poenitentiam egerunt de operibus manuum suarum, ut non adorarent daemonia et simulacra, etc. [(1516) 1Kb] . Quantum enim poenitentia valeat, in his verbis declaratur.



CAPUT X.

Et vidi alterum angelum fortem descendentem de coelo amictum nube, et iris in capite ejus, et facies ejus erat ut sol, et pedes ejus tanquam columna ignis, et habebat in manu sua libellum apertum. Quamdam hoc in loco digressionem beatus Joannes, imo Spiritus [Col. 0657D] sanctus, qui ei loquebatur, facere videtur. Cum enim de septem angelis tuba canentibus loqui proposuisset, cumque ad septimum nondum pervenisset, quaedam alia interposuit, quae longe ab hac materia videntur esse diversa. Quod fortasse ideo fecit, quoniam Christus, qui hic ad loquendum introducitur [(1517) 1Kb] , [Col. 0658A] septimi angeli mentionem faciens, in diebus vocis ejus cuncta dicit esse complenda. Et vidi, inquit alium angelum fortem descendentem de coelo. Hic est enim angelus magni consilii, hic est angelus Testamenti, de quo dicitur: »Et statim veniet ad templum sanctum suum Dominator, quem vos quaeritis, et angelus Testamenti, quem vos vultis (Malach. III, 1).« Quem bene fortem dicit, qui [(1518) 1Kb] inimicorum fortissimum superavit. De coelo autem descendere videtur, ut nemo illuc eum ascendisse dubitare possit. Erat autem nube amictus, id est humana carne indutus; de quo scriptum est: »Ecce Dominus ascendet super nubem levem, et ingredietur Aegyptum (Isa. XIX, 1).« Haec est enim illa nubes, nostri videlicet [Col. 0658B] Salvatoris humanitas, quae imbre fidei totum mundum irrigavit. Iris autem erat in capite ejus, qua velut pro corona utebatur, ut sicut jam semel aquis triumphaverat, ita secundo per ignem triumphaturus esse sciatur. Iris enim principales duos habet colores, viridem scilicet et rubrum; et alter quidem aquam, alter vero ignem designat. Et facies erat ut sol, qualis quondam transfiguratus tribus discipulis in monte apparuit, hujus splendore fugantur tenebrae, quae, de fumo putei exortae, in caliginem cuncta converterant. Et pedes ejus tanquam columna ignis. Pedes enim apostoli sunt, de quibus dicitur: »Quam speciosi pedes evangelizantium pacem, evangelizantium bona!« (Rom. X, 15.) Qui merito columnae ignis assimilantur, quoniam et fortes sunt; neque [Col. 0658C] a rigore fidei flecti possunt, et suo splendore totum mundum illuminarunt, quibus Dominus ait: »Vos estis lux mundi (Matth. V, 14).« Et habebat in manu sua librum apertum. Librum namque apertum utriusque Testamenti scientiam intelligimus. »Vicit enim Leo de tribu Juda (Apoc. V, 5),« qui et librum prius clausum, et signatum aperuit, ejusque secreta mysteria reseravit. Et quia praedicti angeli figuram audivimus, etiam quid egerit amodo audiamus.

Et posuit pedem suum dextrum super mare, sinistrum autem super terram, et clamavit voce magna, quemadmodum cum leo rugit. Et cum clamasset, locuta sunt septem tonitrua voces suas, et cum locuta fuissent septem tonitrua voces suas, ego scripturus eram; et audivi vocem de coelo dicentem mihi: signa, [Col. 0658D] quae locuta sunt septem tonitrua, et noli ea scribere. Diximus enim pedes Domini esse apostolos, quos et supra mare, et super terram Dominus posuit, ut eos ubique fuisse intelligamus. In omnem enim terram exivit sonus eorum; et supra mare quidem ad baptizandum, supra terram vero ad praedicandum. »Ego, [Col. 0659A] inquit Apostolus, plantavi, Apollo rigavit (I Cor. III, 6);« et quia 328 major labor est praedicare quam baptizare, et quia plura adversa praedicatores, quam baptizatores patiuntur; ideo sinistrum pedem super terram, dextrum autem super mare posuisse Dominus dicitur. Et clamavit voce magna quemadmodum cum leo rugit. Quod enim ubique auditur, magna quidem voce profertur. At vero Christi praedicatio ubique narratur, ubique Christi Evangelium praedicatur; quod utique, quasi leo rugit, quia victoriam et fortitudinem manifestat. Quo clamante, septem tonitrua locuta sunt, quia, eo praedicante, septem sancti Spiritus gratiae in ejus ore resonabant. Sed quid est quod vox de coelo veniens signare tantum jubet, scribere vero Apostolum prohibet ea quae septem [Col. 0659B] tonitrua loquebantur? Quod enim scribimus, posterorum memoriae tradimus. Unde Apostolus: »Quaecunque scripta sunt, ad nostram doctrinam scripta sunt (Rom. XV, 4).« Quod vero signamus, occultum esse volumus. Vox autem de coelo veniens, scribere prohibet ea quae in Evangelio loquitur, dicens: »Nolite sanctum dare canibus, et margaritas spargere ante porcos (Matth. VII, 6).« Audierunt ergo apostoli quae S. Spiritus tonitrua loquebantur, omnibus tamen omnia prodere prohibiti sunt; non enim omnia omnibus dicenda sunt. Unde Apostolus, inquit: »Audivi arcana verba, quae non licet homini loqui (II Cor. XII, 4).« Alia ergo omnibus pandunt alia clausa et signata in mente tenent, secundum illud: »Vobis datum est noscere mysterium [Col. 0659C] regni Dei, caeteris autem in parabolis (Luc. VIII, 10).«

Et angelus, quem vidi stantem super mare et super terram, levavit manum suam ad coelum, et juravit per viventem in saecula saeculorum, qui creavit coelum, et omnia quae in illo sunt, et terram, et ea quae in ea sunt, quia tempus amplius non erit. Sed in diebus vocis septimi angeli, cum coeperit tuba canere, consummabitur mysterium Dei, sicut evangelizavit per servos suos prophetas. Mos est enim eorum qui jurant, ad ea manum extendere, per quae jurant. Ad coelum ergo Dei Filius manum levat, quia in coelo est Pater, per quem jurat. Omnis enim ejus sermo juramentum est: quoniam quidquid dicit, firmum et [Col. 0659D] stabile est. Jurat ergo per illum qui semper vivit, et nunquam non erit; quia temporis mutabilitas amplius non erit. Sed septimo angelo tuba canente, omnia complebuntur, quae a prophetis praedicta fuerunt, et quod post primum judicium juraverat, quod non induceret amplius aquas diluvii super terram, nunc iterum juratur, quod coelum transibit, et terra. Haec enim duo judicia iris illa significabat, quam in capite Christus habebat.

[Col. 0660A] Et vox quam audivi de coelo iterum loquentem [(1519) 1Kb] mecum, et dicentem: Vade, accipe librum apertum de manu angeli stantis super mare et super terram; et abii ad angelum dicens ei ut daret mihi librum, et dixit mihi: Accipe, et devora illum, et faciet amaricare ventrem, sed in ore tuo erit dulce tanquam mel [(1520) 1Kb] . Prius enim audierat vocem de coelo dicentem sibi, ne ea quae tonitrua locuta fuerant, scriberet; nunc autem eadem vox praecipit ut librum de manu praedicti angeli apertum accipiat: »Tempus enim tacendi, ut Salomon ait, et tempus loquendi (Eccle. III, 7);« liber enim apertus indicat quia ad hoc ei datur, ut praedicet. Abiit ergo ad angelum, accessit ad Dominum, rogavit ut ei subministraret, quid ejus populo nuntiaret. Non enim [Col. 0660B] apostoli loquuntur, sed Spiritus sanctus in eis. Et dixit angelus: Accipe, et devora illum, et faciet amaricare ventrem tuum, et in ore tuo erit dulce tanquam mel. Liber iste, quem sancti devorare jubentur, utriusque Testamenti scientia intelligitur; quae in ore quidem dulcis, sed in ventre amara est; dulcis in ore, amara in stomacho, dulcis ad audiendum, amara ad faciendum. »Quam dulcia faucibus meis eloquia tua super mel, et favum ori meo (Psal. CXVIII, 103).« Cum enim ea legimus et audimus, adhuc in ore ea habemus, cum ea facere nitimur, quasi in stomachi ventre collecta digerere laboramus. Cui enim prophetarum evangeliorumque expositio ad legendum et audiendum dulcis non sit? Sed nunquid similiter ad faciendum? Libenter Salvatoris [Col. 0660C] verba ille audierat, cui post caetera Dominus ait: »Adhuc tibi unum deest; vade, et vende omnia quae habes, et da pauperibus, et sequere me, et habebis thesauros in coelis (Matth. XIX, 21).« Cui quam amarus cibus iste inventus fuerit, demonstratur, cum subditur: »Et tristis abiit, quia multas habebat possessiones.« Sequitur:

Et accepi librum de manu angeli, et devoravi eum, et cum devorassem eum, amaricatus est venter meus, et erat in ore meo tanquam mel dulce, et dixit 329 mihi: Oportet te iterum prophetare populis, et gentibus, et linguis, et regibus multis [(1521) 1Kb] . Ideo enim liber ei apertus datus est, ut non jam sicut prius verba signaret, sed cunctis ea audire volentibus [Col. 0660D] propalaret. Haec quidem secundum diversa tempora accipienda sunt; non enim omnia tempora apta sunt doctrinae. Sicut enim agricola non omni tempore seminat, ita et doctorem non omni tempore praedicare oportet, et ideo aliquando Dei ministeria celant et signant; aliquando libro aperto omnibus manifestant.



CAPUT XI.

Et datus est mihi calamus similis virgae, et dixit [Col. 0661A] mihi: Surge, et metire templum Dei, et altare et adorantes in eo; atrium autem, quod est foris templum, ejice foras, et ne metiaris illud, quoniam datum est gentibus, et civitatem sanctam calcabunt mensibus quadraginta duobus [(1522) 1Kb] . Calamus enim, qui ei ad metiendum datus est, regula fidei et vivendi disciplina accipitur; haec enim regula recta est, et ad quod, et quantum se unusquisque extendere debeat, insinuat, unicuique sua tribuit, et secundum propria officia omnibus sibi congruentia partitur. Et dixit mihi: Surge, metire templum Dei, et altare, et adorantes in eo. Surge, inquit, pelle torporem, quia caeteros ad surgendum admonere debes: ipse prius surge, et qui verbis credere noluerit, operibus credat. Et metire templum [Col. 0661B] Dei, per quod Ecclesiam intelligimus, cujus mensura erit ab ortu solis et occasu, ab aquilone et mari. Metire et altare, fidem videlicet, qua nihil altius in Ecclesia stare videtur, cujus quidem mensura est, ut unum et verum Deum in unitate et trinitate adoremus. Neque enim ab his terminis ulterius pregrediamur. Metire etiam adorantes in eo, quid praelati, quidve subjecti agere debeant, edoce. Nemo superbiat, cui honorem, honorem, cui timorem, timorem. Ille enim bene mensus non est, qui nimium se extendens, suo se majori praeferre nititur. Atrium autem, quod est foris templum, ejice foras, et ne metiaris illud, quoniam datum est gentibus. Per atrium enim, in quo otiosi confabulari solent, Judaei et haeretici intelliguntur, qui utique [Col. 0661C] foras templum ejiciuntur, quia in sanctorum congregatione non erunt. Hos autem, quia haeresi et fabulis inanibus vacant, et quia gentibus, vitiis scilicet, et malignis spiritibus dati sunt, non metitur Apostolus. Ut quid enim metiretur? Nullius enim mensurae sunt, omnibus se praeferunt. De quorum numero ille est qui super omne quod dicitur Deus, aut quod colitur, se exaltat. Et civitatem sanctam calcabunt mensibus quadraginta duobus. Quadraginta namque duos menses, tres annos, et dimidium complent. Tot enim annis praedicavit Christus, tot regnabit et Antichristus. Et quia illis [Col. 0662A] tribus annis major caeteris in Ecclesia persecutio fiet, ideo, quamvis ab initio usque in finem mali Ecclesiam calcare non cessent, quadraginta tantum et duobus mensibus eam dicit esse calcandam.

Et dabo duobus testibus meis, et prophetabunt diebus mille ducentis sexaginta amicti saccis. Hi sunt duae olivae, et duo candelabra in conspectu Domini terrae stantes; et si quis voluerit eis nocere, ignis exiet de ore illorum, et devorabit inimicos eorum, et si quis eos voluerit laedere, sic oportet eum occidi. Hi enim duo testes juxta litteram Henoch et Elias intelliguntur; spiritualiter autem omnes Ecclesiae doctores, qui duorum testamentorum testimoniis roborati, testes Dei rite vocantur. His autem dat [Col. 0662B] Dominus prophetandi ministerium, ut praedicent diebus mille ducentis sexaginta; tot enim praedicavit Christus [(1523) 1Kb] . Ergo quia servorum praedicatio in numero quoque dierum Domini sui praedicationi convenire debet, totidem dies et isti praedicabunt. Quod quidem de omnibus quodammodo intelligi 330 potest; cum nihil aliud praedicent doctores, nisi ea quae in tribus annis et dimidio Christus praedicavit; merito diebus mille ducentis sexaginta praedicare dicuntur, qui utique numerus tres annos in se et dimidium continet. Erunt autem amicti saccis, quibus caeteros ad poenitentiam provocabunt [(1524) 1Kb] . Vilibus enim vestibus usque hodie poenitentes uti praecipimus, qualibus et Ninivitae in praedicatione Jonae a majore usque ad minorem [Col. 0662C] induti referuntur. Hi sunt duae olivae, quia nunquam oleo misericordiae carent, per quos et caeteros intelligimus de quibus dicitur: »Filii tui sicut novellae olivarum in circuitu mensae tuae (Psal. CXVII, 3).« Itemque: »Ego autem sicut oliva fructifera in domo Dei (Psal. LI, 10).« Hi sunt et duo candelabra, quorum lumine atque doctrina mundus iste illuminatur. Qui semper stant in conspectu Domini terrae, siquidem visione divina non privantur. Ignis autem, qui exit de ore illorum, et devorat inimicos eorum, ille est de quo Dominus ait: »Ignem veni mittere in terram, et quid volo, nisi ut ardeat (Luc. [Col. 0663A] XII, 19).« Hic est ignis charitatis, de quo Apostolus ait: »Si esurierit inimicus tuus, ciba illum; si sitit, potum da illi: hoc enim faciens, carbones ignis congeres super caput ejus (Rom. XII, 20).« Tali ergo igne devorati et occisi, subito ex inimicis amici fient. Possumus autem et per hunc ignem, ultionem divinae maledictionis intelligere.

Hi habent potestatem claudendi coelum, ne pluat diebus prophetiae ipsorum, et potestatem habent super aquas convertendi eas in sanguinem, et percutere terram omni plaga, quotiescunque voluerint. Hoc enim et secundum litteram verum est; quod hic idem Elias tempore Jezabel fecisse legitur; quando clauso coelo, non pluit tres annos et menses sex. Qui etiam in sanguinem aquas convertit, quando [Col. 0663B] quadringentos prophetas Balaal interfecit, tantaque plaga illis tribus annis terram percussit, ut pene omnes fame interirent. Spiritualiter autem, coelum ne pluat, claudere, est impios et peccatores verbi Dei pluviis nolle irrigare. Aquas autem vertit in sanguinem, qui haereticorum scientiam falsam esse docet, et plenam sanguine et peccatis. Terram autem omni plaga percutit, qui pro suis sceleribus iniquos anathematizat et reprehendit.

Et cum finierint testimonium suum, bestia, quae ascendit de abysso, faciet adversus eos bellum, et vincet eos, et occidet illos, et jacebunt corpora illorum in plateis civitatis magnae, quae vocatur spiritualiter Sodoma et Aegyptus, ubi et Dominus eorum crucifixus est. Et videbunt de populis, et tribubus, [Col. 0663C] et linguis, et gentibus, corpora eorum tribus diebus, et dimidio, et corpora eorum non sinent poni in monumentis. Cum, inquit, suum testimonium finierint et per tres annos et dimidium Christi evangelium praedicaverint, bestia quae ascendit de abysso, faciet bellum adversus illos [(1525) 1Kb] . Bestia diabolus est, propter ferocitatem abyssus, Antichristus propter decipiendi obscurissimam profunditatem. Bestia igitur de abysso ascendit, quia de Antichristo diabolus intrat, et exit, ejusque fallaci sermone ad tempus ascendit et crescit. Hic autem adversus sanctos bellum faciet, et temporaliter eos occidet et superabit. Caetera autem ad litteram intellecta planissima sunt, tametsi ad litteram, ut sonant, ita [Col. 0663D] accipi debeant, nobis certa non sunt. Scimus enim Apostolum dixisse: »Quia nos qui vivimus, qui residui sumus, non praeveniemus eos qui dormierunt (I Thess. IV, 15),« volens ostendere quod simul omnes resurgere debeant. Corpora ergo illorum omnium fidelium corpora allegorice intelligi possunt. »Omnes enim nos sumus unum corpus in Christo (Rom. XII, 6).« Haec autem et in Jerusalem, et ubique terrarum pro Christi nomine mortua [Col. 0664A] jacent. Videntur autem per tres dies, et dimidium, id est toto tempore regni Antichristi, sive omni tempore praedicationis Christi. Nam quia per tres annos et dimidium Christus praedicavit, non immerito omnis ejus praedicatio tantum temporis obtinere dicitur. Quod autem dies pro anno ponatur, audi quid Ezechieli Dominus dicat: »Et assumes, inquit, iniquitatem domus Juda quadraginta diebus, diem pro anno, diem, inquam, pro anno dedi tibi (Ezech. IV, 6).« Corpora autem illorum in monumentis poni non sinuntur, quia, quantum in ipsis est, omni quiete et beatitudine eos privant, neque credunt eos habere vitam post mortem, quos tam dura vident occidi morte, secundum illud: »Visi sunt oculis insipientium mori, et aestimata [Col. 0664B] est afflictio exitus illorum (Sap. III, 2).« Itemque: »Nos insensati vitam illorum aestimabamus insaniam et finem illorum sine honore (Ibid. V, 4).«

Et habitantes terram gaudebunt super 331 illos, et jucundabuntur, et munera mittent, quoniam hi duo prophetae cruciaverunt eos, qui habitant super terram, et post dies tres, et dimidium, spiritus vitae a Deo intravit in eos, et steterunt super pedes suos, et timor magnus cecidit super eos, qui viderunt eos. Gaudent enim mali de morte bonorum, qui majori licentia peccant, nemine eis in aliquo contradicente. Sibique munera mittunt, quia nullum timentes, alter alterum ad flagitia perpetranda confortat. Qualiter autem viri sancti peccatores crucient, qui sola terrena et transitoria diligunt, his nostris temporibus [Col. 0664C] satis apparet, cum reges et principes, Simoniacos et schismaticos nulla alia de causa contra sanctos insurgere videamus, nisi quia ab eis admonentur, ut a peccatis cessent, et tam illicita et nefanda perpetrare nolint; qua utique admonitione nisi cruciarentur, non tantopere contra sanctos postea irascerentur. Sequitur: Et post tres dies, et dimidium, spiritus vitae a Deo intravit in eos. Diximus enim superius tres annos, et dimidium tribus diebus et dimidio significari, si quidem dies pro anno ponitur. Spiritus ergo vitae, id est uniuscujusque anima, a Deo missus per tres annos, et dimidium intrabit in eos, quia, Christo Domino ad judicium veniente, cunctis corporibus propriis animabus conjunctis, [Col. 0664D] omnes resurgent, et super pedes stantes, obviam ei venienti occurrent. Tunc quidem magnus timor veniet super eos, qui eos videbunt, et cum eis esse non poterunt, quia illum sibi iratum conspicient, cui nec viribus resistere, nec precibus eum placare valebunt.

Et audivi vocem magnam de coelo dicentem illis: ascendite huc, et ascenderunt in coelum, in nube, et viderunt illos inimici eorum et in illa hora factus est [Col. 0665A] terraemotus magnus, et decima pars civitatis cecidit: et occisa sunt in terraemotu nomina hominum septem millia, et reliqui in timorem sunt missi, et dederunt gloriam Deo coeli. Vox enim illa magna, quam de coelo, ut illic ascenderent, eos invitare audivit, ipsa est, quae in Evangelio loquitur, dicens: »Venite, benedicti Patris mei, percipite regnum quod vobis paratum est ab origine mundi (Matth. XXV, 34).« Viderunt autem eos in nube ascendentes inimici eorum, ut de eorum gloria major cresceret poena. Et in illa hora factus est terraemotus magnus, utique terraemotus, in quo omnes peccatores (qui merito terra vocantur) moventur ut cadant, quatiuntur ut pereant. Et decima pars civitatis cecidit; haec enim illa decima pars mundi, quae decimum ordinem [Col. 0665B] perditorum angelorum secuta est. Et occisa sunt in terraemotu nomina hominum septem millia, finitum pro infinito; quicunque enim in septem diebus, in quibus omnia saecularia continentur, peccaverunt, et poenitentiam non egerunt, in his septem millibus computantur. Terraemotus autem iste tunc fiet, quando dicetur: »Ite, maledicti, in ignem aeternum, qui paratus est diabolo, et angelis ejus (ibid., 41).« Reliqui in timorem sunt missi, et dederunt gloriam Deo coeli. In timorem quidem sancti missi sunt, non quod aliqua eis poena immineret; sed quia eos videbant qui poenas patiebantur; sive etiam tanto magis Deum timuerunt, quanto ejus potentiam super peccatores intellexerunt. Et dabunt gloriam Deo coeli, qui eos ante saecula ad vitam praedestinavit, et a [Col. 0665C] crimine liberavit, ne simul cum peccatoribus similia paterentur. Vae secundum abiit, et ecce tertium vae veniet cito. Hoc autem vae illud esse puto, quo mali sine fine cruciabuntur.

Et septimus angelus tuba cecinit, et factae sunt voces [Col. 0666A] magnae in coelo dicentes: Factum est regnum hujus mundi Dei nostri et Christi ejus in saecula saeculorum. Et viginti quatuor seniores, qui in conspectu Dei sedent in sedibus suis, ceciderunt in facies suas, et adoraverunt Deum, dicentes: Septimo namque angelo tuba canente, nulla jam praedicatio in Ecclesia fit, nisi solae gratiarum actiones: laudatur Deus, et magnificatur, qui caeteris inimicis superatis, regnum sine fine regnaturus suscepit; unde viginti quatuor seniores, de quibus in superioribus satis dictum est, in facies suas ceciderunt, et adoraverunt Deum, dicentes:

Gratias agimus tibi, Domine Deus omnipotens, qui es, et qui eras, et qui accepisti virtutem tuam magnam, et regnasti. Et iratae sunt gentes, et advenit ira tua, [Col. 0666B] et tempus mortuorum, judicare et reddere mercedem servis tuis prophetis et sanctis, et timentibus nomen tuum, pusillis, et magnis, exterminandi eos qui corruperunt terram. Malignis namque spiritibus omni virtute privatis, et in tenebras praecipitatis, virtutem suam magnam Dominus accepit, cui nemo ulterius contradicet: et regnabit, caeteris a regiis sedibus expulsis, et superatis. Et iratae sunt gentes, secundum illud: »Dominus regnavit, irascantur populi (Psal. XCVIII, 1);« iratae utique sunt, non aliis, quam sibi, et deceptoribus suis, suisque iniquitatibus. Advenit enim ira Dei, et tempus mortuorum, ut ali in aeternum crucientur, et pereant, et alii juste judicati bonorum operum mercedem recipiant; mali vero exterminati etiam ipsam salvandi, et in patriam [Col. 0666C] revertendi spem [(1526) 1Kb] amittant. Ipsi enim terram, et corpora sua corruperunt, et se, et alios omni turpitudini, caeterisque vitiis, et carnis voluptatibus subdiderunt.



LIBER QUARTUS.
[Col. 0665]

[Col. 0665C] 332 Et apertum est templum Domini in coelo, et visa est arca testamenti ejus in templo ejus, et facta sunt fulgura, et voces, et terraemotus, et grando magna. Templum namque, ut saepe jam diximus, Ecclesia est. Templum vero Domini in coelo, Christus est in Ecclesia; in eo enim requiescit omnis plenitudo [Col. 0665D] divinitatis corporaliter. Unde et ipse aiebat: »Pater in me manens, ipse facit opera (Joan. XIV, 10).« Et templum quidem ipse se monstrabat, cum diceret: »Solvite templum hoc, et in triduo excitabo illud. Hoc autem, inquit evangelista, dicebat de templo corporis sui (Joan. II, 19).« A capite ergo incipiens beatus Joannes, sicut in superioribus libris, usque ad finem iterum recurrens, quid in Ecclesia viderit, manifestat; et quamvis non eisdem verbis eadem tamen quae superius narrare videtur. [Col. 0666C] Narrat autem et hic Ecclesiae persecutiones. Ait ergo: Et apertum est templum Domini in coelo. Templum enim Domini in coelo apertum est, quando post triginta annos ad evangelizandum os suum Christus aperuit, quo aperto, visa est arca testamenti ejus in templo ejus. Arca namque Testamenti [Col. 0666D] ejus divitiarum omnium thesauris referta, ipsa ejus sapientia intelligitur, quae ante quidem occulta erat neque videbatur, sed eo loquente, quantus thesaurus sapientiae et scientiae in ejus pectoris secretario reconditus fuerat, omnes qui audiebant viderunt et intellexerunt. Multos enim haec arca ditavit: multi de hujus arcae divitiis locupletes facti sunt, pauper enim et miser est qui [(1527) 1Kb] de hujus arcae divitiis nihil habet. Et facta sunt fulgura, et voces, et terraemotus, et grando magna. Christo namque [Col. 0667A] praedicante, mox fulgura facta sunt, quibus cum omni vitiorum exercitu diabolus ex hominum pectoribus pellebatur; tantae enim efficaciae ejus verba erant, ut ei maligni spiritus resistere non valerent. Factae sunt autem voces multorum ubique [(1528) 1Kb] laudantium, et Christi testimonium perhibentium. Et terraemotus, terrenis scilicet, et peccatoribus ad fidem summa cum festinatione currentibus. Et grando magna: nam, sicut scriptum est, non ut Pharisaeorum, sed cum potentia ejus praedicatio fiebat; nulli adulando loquebatur, sed quae grando, quae angustiae, quae tribulationes peccatores exspectarent, constanter omnibus nuntiabat.




CAPUT XII.

Et signum magnum apparuit in coelo, mulier amicta [Col. 0667B] sole, et luna sub pedibus ejus, et in capite ejus corona stellarum duodecim, et in utero habens, et cruciabatur, ut pariat. Haec enim mulier Ecclesia est, quae sole, pulchritudine et splendore circumamicta, multos suae claritatis lumine ad se, et post se attraxit amatores. Sole namque vestitur, quatenus soli justitiae placeat [(1529) 1Kb] . »Induite, inquit Apostolus, novum hominem, qui secundum Deum creatus est (Ephes. IV, 24).« Et luna sub pedibus ejus. Luna enim propter defectionem, suique mutabilitatem, mundum istum significat; unde quia Jericho interpretatur luna, homo ille qui de Jerusalem veniebat in Jericho, a Domino descendisse narratur. Habet igitur Ecclesia lunam sub pedibus, quoniam cuncta terrena, transitoria et mutabilia despiciens, [Col. 0667C] et pro nihilo ducens, sola coelestia concupiscit. Coronam vero in capite portat duodecim stellis, quasi duodecim margaritis ornatam; haec enim corona, apostolorum duodenus numerus intelligitur. Isti enim vicerunt, isti Ecclesiam coronaverunt, isti primi milites in capite positi, quasi stellae in Ecclesia fulgent. Et in utero habens, cruciabatur, ut pariat. Multos enim in utero habet, multos quotidie filios parit Ecclesia, non tamen sine cruciatu quodam atque dolore. Unde in Evangelio Dominus ait: »Mulier cum parit, tristitiam habet, quia venit hora ejus (Joan. XVI, 21);« et Apostolus: »Filioli mei, quos iterum parturio, donec Christus formetur in vobis (Galat. IV, 19).« Majores tamen persecutionis tempore pariendo Ecclesia cruciatus patiebatur; ideo [Col. 0667D] enim sancti occidebantur, quia parere cupientes, ad baptismum alios invitabant: ibi enim 333 parit Ecclesia, ibi legitimos filios Domino generat.

Et visum est aliud signum in coelo, et ecce draco magnus rufus, habens capita septem, cornua decem [Col. 0668A] in capitibus suis, septem diademata, et cauda ejus trahebat tertiam partem stellarum, et misit eas in terram. [(1530) 1Kb] Draco enim magnus et rufus, diabolus est, qui in specie serpentis primum hominem decepit, et nunc quidem propter sanguinem martyrum, quem fundere non cessat, rufus apparet. Hic autem septem capita habere perhibetur; septem videlicet vitia capitalia, quae de matre superbia exorta sunt, ex quibus quasi principiis omnia alia vitia oriuntur. Haec autem sunt vana gloria, invidia, ira, tristitia, avaritia, ingluvies, luxuria, decem vero cornua, omnia alia vitia sunt, quae ab his capitibus derivantur, quae quoniam multa sunt, eum numerum ponere voluit, in quo omnes numeri continentur; non enim progreditur numerus ultra decem. Sed ipse in se [Col. 0668B] revolutus omnes alios numeros complet. Quid ergo cornua decem, nisi cornua multa? Habet et in capitibus suis septem diademata, quia pro unoquoque vitio suam portat coronam; quoties enim per invidiam aliquem vincit, toties ab invidia coronatur [(1531) 1Kb] . Possunt autem septem capita, septem haeresiarchae, et decem cornua, decem reges intelligi, qui tempore Antichristi, non solum falsis praedicationibus, verum etiam tyrannica potestate sanctam Ecclesiam affligent. De his autem in sequentibus dicetur: Et cauda ejus trahebat tertiam partem stellarum coeli; [(1532) 1Kb] et misit eas in terram. Quid enim per caudam? nisi deceptionem intelligas. Cauda igitur ejus, id est ipsius calliditas, et haereticae pravitatis deceptio trahebat tertiam partem stellarum [Col. 0668C] coeli; videlicet multos, qui in Ecclesia fulgere videbantur. Et misit eos in terram; ut non jam coelestia, sed sola terrena et transitoria diligerent et inhiarent. De hac autem tertia parte jam saepissime dictum est, quae neque in praelatorum, neque in subjectorum numero continetur; haereticos et falsos Christianos eam significare diximus.

Et draco stetit ante mulierem, quae paritura erat; et cum peperisset, devoravit filium ejus, et peperit filium masculum, qui recturus erat omnes gentes in virga ferrea, et raptus est filius ejus ad Deum, et ad thronum ejus; et mulier fugit in solitudinem, ubi habet locum paratum a Deo, ut ibi pascant illam diebus mille ducentis et sexaginta. Saepe enim Ecclesiae filiis diabolus insidiatur. Non enim magnopere [Col. 0668D] de aliis curam habet; sunt enim escae ejus electi, et secundum illud propheticum, fiduciam habet, ut influat Jordanis in os ejus; neminem enim ita persequitur, quemadmodum Ecclesiae filios, et aqua baptismatis regeneratos. Hoc est enim quod dicit: [Col. 0669A] Et cum peperisset, devoravit filium ejus. Quod autem ait: Et peperit filium ejus masculum, singularem pro plurali posuit: nullum filium nisi masculum parit Ecclesia; nam et si multas habeat filias, illae solae illius sunt, quae non mollitie muliebri, sed virile masculinum robur obtinere nituntur. Nam neque masculi propter sexum, sed propter constantiam et fortitudinem, filii ejus esse dicuntur. Tales autem in virga ferrea gentes regunt, tales vitia et malignos spiritus superant, tales imperio forti et insuperabili Dei populum per rectam viam incedere docent. Et raptus est filius ejus ad Deum, et ad thronum ejus. Quotidie namque Ecclesiae filii ad Deum rapiuntur, quotidie ad thronum ejus ab angelis deferuntur, atque ab ipsis faucibus, devorare [Col. 0669B] cupientibus praeda subtracta, gaudens et triumphans coelos ascendit. Mulier autem in solitudinem fugit, quoties malorum vitans consortia ad mentis secretum et ad Dei contemplationem S. Ecclesia sese confert. Unde scriptum est: »Ecce elongavi fugiens, et mansi in solitudine (Psal. LIV, 8):« ibique locum habet a Deo paratum. Sed quomodo paratum? Vis audire quomodo? Ut ibi pascant eam diebus mille ducentis sexaginta. Sed qui sunt, qui eam pascunt, nisi sacra volumina Scripturarum. Lege Isaiam, et ipse te pascet, lege et alios prophetas, et ibi pascua invenies, nullis deliciis comparanda; de quibus dicitur: »Dominus regit me, et nihil mihi deerit, in loco pascuae, ibi me collocavit (ibid. XXII, 1).« Per dies autem mille et ducentos sexaginta omne tempus [Col. 0669C] a Christi praedicatione, usque ad diem ultimum intelligimus; tot enim diebus praedicavit Christus. Et quia praedicatio non mutatur, quamvis sint dies multo plures, tot tamen esse dicuntur, quot illi sunt, in quibus omnis ipsa praedicatio facta est; nullum enim aliud usque adhuc cibum sumimus, nisi quem in illis mille ducentis sexaginta diebus Christus nobis praeparavit. Tale est ergo ac si diceret, ut ibi eam pascant eo suavissimo dulcissimoque 334 cibo, qui in diebus mille ducentis sexaginta a Domino praeparatus est.

Et factum est praelium magnum in coelo, Michael et angeli ejus praeliabantur cum dracone, et draco pugnabat, et angeli ejus, et non valuerunt, neque locus inventus est eorum amplius in coelo, et projectus [Col. 0669D] est in terram draco ille magnus, serpens antiquus, qui vocatur diabolus et Satanas, qui seducit universum orbem, projectus est in terram, et angeli ejus cum illo missi sunt in terram. Postquam enim mulier peperit, postquam S. Ecclesia filios generavit, mox praelium magnum in coelo factum est, mox iniquorum persecutiones [Col. 0670A] in Ecclesia exortae sunt. Unde et subditur: Michael, et angeli ejus praeliabantur cum dracone, et draco pugnabat, et angeli ejus [(1533) 1Kb] . Quod enim ad custodiam angeli nobis a Deo dati sunt, ipse Dominus ait: »Angeli eorum semper vident faciem Patris mei qui in coelis est (Matth. XVIII, 10).« Et Apostolus: »Omnes enim ministri sunt in ministerium missi propter eos qui haereditatem capiunt salutis (Hebr. I, 14).« Magnum praelium in quo Michael, princeps angelorum, contra draconem pugnat, principem daemoniorum, magnum utique praelium, in quo Michael contra diabolum, angeli contra angelos et sancti contra iniquos pugnare non cessant. Sed quia Michael interpretatur, quis sicut Deus, sui nominis interpretatione nos confortat ut viriliter [Col. 0670B] pugnemus, ut in tanto praelio non timeamus. »Estote, inquit Apostolus, fortes in bello, et pugnate [(1534) 1Kb] cum antiquo serpente (I Petr. V, 9).« Quis enim sicut Deus, qui vobis auxiliatur? Quis ita pugnat, sicut princeps militiae vestrae? [(1535) 1Kb] Neque deficiatis in tribulationibus; ne detis locum persecutoribus, opponite clypeum fidei, neque in vestrum exercitum diabolus subintret. Hoc est enim quod sequeitur: Et non valuerunt, neque locus inventus est eorum amplius in coelo. Non valuerunt utique resistere, undique praelio imminente, peliuntur namque baptismate, pelluntur poenitentiis, pelluntur orationibus, pelluntur charitatis et misericordiae telis. Non habent locum in coelo, quia ibi est sedes Dei. Quid igitur? Et projectus est in terram draco ille magnus, serpens [Col. 0670C] antiquus; nam quia in sanctis non habet locum, terram persequitur et peccatores; hoc enim a Domino sibi permissum fuerat: »Terram comedes cunctis diebus vitae tuae (Gen. III, 14);« terram namque comedit, quia peccatores perdit, et devorat. Hic est ille draco magnus, hic est ille serpens antiquus, qui semper volubilis et tortuosus, et nunquam recta incedens via, ipsos primos humani generis parentes decepit. Vocatur autem diabolus, quia de supernis deorsum ruit. Vocatur autem et Satanas, omni veritati, omnique justitiae contradicens, qui seducit universum orbem; ipse enim omnes, qui seducuntur, seducit; qui seductionis principium adhuc in paradiso, positis primis hominibus, fuit. Ipse quidem projectus est, et angeli ejus cum [Col. 0670D] illo missi sunt in terram, cum omni namque suo exercitu diabolus de coelestibus cadens, in illis regnat, et dominatur, qui terrenis vuluptatibus dediti, sursum corda ad Deum non habent.

Et audivi vocem magnam in coelo dicentem: Nunc facta est salus, et virtus, et regnum Dei nostri, et potestas [Col. 0671A] Christi ejus, quia projectus est accusator fratrum nostrorum, qui accusabat illos ante conspectum Dei nostri die ac nocte, et ipsi vicerunt illum propter sanguinem Agni, et propter verbum testimonii sui, et non dilexerunt animas suas usque ad mortem, propterea laetamini coeli, qui habitatis in eis. Hanc enim vocem, et in coelo angeli et in Ecclesia sancti quotidie promunt et clamant, semperque tantis pro beneficiis gratias agentes dicunt: Nunc facta est salus, mortis principe dejecto et superato. Et virtus, quia diabolus virtutem perdidit. Et regnum Dei nostri: eo victo et ligato, qui regnum et imperium tenere videbatur. Et potestas Christi ejus, ipse enim potens, imo omnipotens est, cui a Patre dictum est: »Postula a me, et dabo tibi gentes haereditatem tuam [Col. 0671B] et possessionem tuam terminos terrae (Psal. II, 8).« Quia projectus est accusator fratrum nostrorum, qui accusabat illos ante conspectum Dei nostri die ac nocte. Quod enim die ac nocte, omni tempore et sine intermissione servos Dei diabolus accuset, ex eo intelligi potest quod de beato Job [(1536) 1Kb] apud Dominum a diabolo accusato legitur: »Tantum extende manum tuam, et tange omnia quae possidet, 335 si non in facie benedixerit tibi (Job I 11).« Ipse enim nos accusat, quando ejus instigatione ea facimus quibus et Deum offendimus et accusatione digni sumus. Sequitur: Et ipsi vicerunt illum propter sanguinem agni. Sanguis etenim agni, qui pro nostra salute fusus est, ipse nos contra diabolum victores facit [(1537) 1Kb] [(1538) 1Kb] . Et propter [Col. 0671C] verbum testimonii sui, et quia non dilexerunt animas suas usque ad mortem. Quod enim anima pro vita ponatur, in Evangelio habes, ubi dicitur: »Qui amat animam suam, perdet eam, et qui perdiderit animam suam propter me, in vitam aeternam custodit eam (Joan. XII, 25).« Sic autem et in hoc loco non dilexerunt animas suas, id est hanc praesentem vitam, usque ad mortem; quandiu enim in hac vita fuerunt amore alterius vitae, nunquam hanc vitam dilexerunt. Propterea laetamini coeli, et qui habitatis in eis. Nam sicut scriptum est: »Gaudium erit in coelis coram angelis Dei super uno peccatore poenitentiam agente (Luc. XV, 7).« Gaudent enim angeli de sanctorum conversione, laetantur de eorum perfecta conversatione.

[Col. 0671D] Vae terrae et mari, quia descendit diabolus ad vos, habens iram magnam, sciens quod modicum tempus habet. Videns enim diabolus de coelestibus se esse dejectum atque cum sanctis nullum se posse habere consortium, ad terram et ad mare descendit, [Col. 0672A] [(1539) 1Kb] qui inter illos locum sibi habitationis paravit, quos terrenis desideriis et carnis voluptatibus deditos vidit. Quos etiam, velut mare fluctuantes, omni vento doctrinae circumferri conspexit. Sed vae miserae terrae et mari instabili, quia cum magna ira et indignatione diabolus veniens omnia conteret et dissipabit. Scit enim quia modicum tempus habet, non dubitat se subite imperium et dominationem perditurum; modo igitur nocet qui postmodum nocere non poterit.

Et postquam draco vidit, quod projectus esset in terram, persecutus est mulierem, quae peperit masculum, et datae sunt mulieri duae alae aquilae magnae, ut volaret in desertum, in locum suum, ubi alitur per tempus, et tempora, et dimidium temporis a facie [Col. 0672B] serpentis. »Invidia namque diaboli, ut Apostolus ait, mors intravit in orbem terrarum (Rom. V, 12);« nam quia ipse dejectus, perditus et damnatus est; ideo omnes persequitur, omnes dejicere, et perdere et decipere nititur. Quomodo autem, qua arte, quibus machinationibus mulierem istam, sanctam videlicet Ecclesiam, ipse persequatur, quid attinet dicere? Duae vero alae aquilae magnae, quae datae sunt mulieri, duo testamenta, vel duo praecepta charitatis intelliguntur [(1540) 1Kb] . Et bene aquilae alas Ecclesia suscepit, quae et veloces sunt et prae caeteris altius volant; unde et de viris sanctis dicitur. »Assument pennas ut aquilae, volabunt, et non deficient (Isa. XL, 31).« His autem alis Ecclesia volat, his desertum petit et loca secreta, ubi divinae contemplationi [Col. 0672C] vacans et in Dei laudibus perseverans, a vitiis et malignis spiritibus non invenitur. Unde et subditur: Ubi alitur per tempus, et tempora, et dimidium temporis a facie serpentis. Tempus enim unum annum, tempora autem duos annos, dimidium vero tempus dimidium annum significat. Et merito tot annis Ecclesia pascitur, quot annis Christus praedicavit, quia illo solo [(1541) 1Kb] unoque cibo pascitur, quem in illis annis Christus [(1542) 1Kb] praedicavit. Non enim, ut ipse ait, venit ministrari, sed ministrare. Quomodo autem, vel a quibus pascatur, jam superius dictum est.

Et misit serpens ex ore suo post mulierem aquam tanquam flumen, ut eam faceret trahi a flumine, et adjuvit terra mulierem, et aperuit terra os suum, et [Col. 0672D] absorbuit flumen quod misit draco de ore suo. Et iratus est draco in mulierem, et abiit facere praelium cum reliquis de semine ejus, qui custodiunt mandata Dei, et habent testimonium Jesu, et stetit super arenam maris. Aqua enim, quam serpens tanquam [Col. 0673A] flumen misit post mulierem, stultam et erroneam haereticorum scientiam, sive etiam Ecclesiae persecutores intelligimus; talis enim aqua ex ore diaboli procedit, tali flumine Christi Ecclesiam submergere nititur. Unde ait: Ut eam faceret trahi a flumine. Ecclesia namque a flumine non trahitur, quia haereticos non sequitur; nam etsi a persecutoribus ad tormenta aliquando invita trahatur, eorum tamen imperio, et voluntati non acquiescit. Ab hoc flumine ergo mali trahuntur, hac aqua haeretici potantur et in ebriantur. Et adjuvit terra mulierem, et aperuit terra os suum, et absorbuit flumen, quod misit draco de ore suo. Quid enim terra hoc in loco, nisi Christi humanitas intelligitur [(1543) 1Kb] ? Haec enim aperuit os suum et absorbuit 336 flumen, [Col. 0673B] quod misit draco de ore suo. Postquam enim aperuit os suum ad praedicandum, forma vivendi et regula fidei data est, qua omnes haereses destruuntur; eo quoque jubente, flumina cessant, mare et venti conquiescunt; fit pax et tranquillitas magna, quoniam nisi eo permittente, mali contra bonos saevire non audent. Et iratus est draco in mulierem, et abiit facere praelium cum reliquis de semine ejus, qui custodiunt mandata Dei, et habent testimonium Jesu. Vincitur draco, et draco non quiescit, repulsus irascitur, nec erubescit, et quod in aliis non potest hoc in aliis facere tentat [(1544) 1Kb] . A matre separatur, filios persequitur; et quia Ecclesiae principibus, ex quibus caeteri originem ducunt, resistere non valuit, contra eorum filios bella gerit, quos tamen Dei [Col. 0673C] mandata et testimonia habere cognoscit, neque enim magnopere de aliis curat. Unde scriptum est: »Fili, accedens ad servitutem Dei, praepara animam tuam ad tentationem (Eccli. II, 1).« Sequitur: Et stetit super arenam maris. Pugnate viriliter sancti Dei, quia supra firmam petram fundati et firmati estis; stat enim adversarius vester super arenam maris; qui si vel leviter percussus fuerit, statim cadet; utpote qui nullius stabilitatis fundamentum habet.



CAPUT XIII.

Et vidi de mari bestiam ascenaentem, habentem capita septem, et cornua decem; et super cornua ejus decem diademata, et super capita ejus nomina blasphemiae. Quid enim per hanc bestiam, nisi Antichristum intelligimus? Qui merito quidem bestia [Col. 0673D] dicitur, quia omni humanitate et ratione destitutus, [Col. 0674A] in tantum omnes bestias crudelitate vincet, ut terra ipsum mundi Creatorem loqui non pertimescat. Haec autem bestia de mare ascendit, quia amaritudinis et desperationis filius, de hac mundi procellosa tempestate consurget. Septem autem capita, septem ejus discipulos significant; decem vero cornua, decem reges erunt, qui ipsum quasi Deum colent et adorabunt. Unde et decem diademata habere dicuntur, quae regiae sunt dignitatis. Nomina autem blasphemiae super capita ejus memorantur; quia supradicti perditionis filii ipsum Deum blasphemabunt, atque ipsam Trinitatem perversa ratione dividere audebunt.

Et bestia quam vidi, similis erat pardo, et pedes ejus sicut pedes ursi, et os ejus sicut os leonis, et dedit [Col. 0674B] illi draco virtutem suam et potestatem magnam. Pardus est animal multa macularum varietate depictum; merito ergo haec bestia pardo similis dicitur, quia ut infida, instabilis, versipellis, omnibus mentitur, et in omnes deceptionis se vertit figuras. Et pedes ejus sicut pedes ursi, qui, quamvis plantae hominis similitudinem habere videantur, post se tamen gradientes decipiunt; unde fit ut cum ad ursi fauces pervenerint, non hominem, sed crudelem bestiam secutos se esse sciant. Unde subditur. Et os ejus, sicut os leonis. Quos enim vel colorum varietate, vel pedum similitudine decipit, eos ore leonis humiliat atque comminuit; alios igitur vario flore verborum, alios falsi pedis, id est pravi operis imitatione, alios vero leonina rabie et feritate [Col. 0674C] suo coetui [(1545) 1Kb] jungit, sibique subjicit. Ideoque subinferens ait. Et dedit illi draco virtutem suam et potestatem magnam. In tantum enim sua virtute et potestate hunc perditionis filium malignus spiritus replebit, ut non homo, sed Deus a pluribus esse putetur. Unde Apostolus ait: »Qui adversatur, et extollitur supra omne quod dicitur Deus, aut quod colitur, ita ut in templo Dei sedeat ostendens se tanquam sit Deus (II Thess. II, 4) [(1546) 2Kb] .

Et vidi unum de capitibus suis quasi occisum in morte, et plaga mortis ejus curata est, et admirata est universa terra post bestiam, et adoraverunt draconem, qui dedit potestatem bestiae, et adoraverunt bestiam, dicentes: quis similis bestiae? Et quis poterit [Col. 0674D] pugnare cum ea? Potest autem hoc ad litteram [Col. 0675A] sic etiam intelligi, ut quia [(1547) 1Kb] Christi mortem et resurrectionem audierat, cupiens ejus potentiam exinanire, hoc vel in se, vel in aliquo discipulorum suorum facere simulet, quod omnes in Christo factum admirentur. 337 Unde non occisum, sed quasi occisum dicit. Quod si allegorice intelligamus, unum de capitibus in morte occisum, unum aliquem haeresiarcham defecisse significat. Cujus plaga mortis curata est, quia alius pro eo succedet, qui tantae iniquitatis erit, ut mors et plaga prioris oblivioni tradatur, nisi enim magnum aliquod inusitatumque signum vidissent, nequaquam diceretur, et admirata est universa terra post bestiam. Et adoraverunt draconem qui dedit potestatem bestiae. Prius enim diabolum, qui in eo est, quasi virtutem aliquam et divinitatem adorant; [Col. 0675B] deinde ipsum divinitatis filium, quem omnipotentia et divinitate plenum [(1548) 1Kb] adorant et venerantur, dicentes: Quis similis bestiae? aut poterit pugnare cum ea? Quae et mortuos suscitat et propriam virtutem cuilibet tam cito largitur. Aufert cui vult, dat cui vult, suae divinitatis potentiam, qui si forte occidatur, confestim mortis ejus plaga curatur.

Et datum est ei os loquens magna, et blasphemiam, et data est illi potestas, facere menses quadraginta duos, et aperuit os suum in blasphemias ad Deum, blasphemare nomen ejus, et tabernaculum nomen ejus, et eos, qui in coelo habitant, et datum est illi bellum facere cum sanctis, et vincere illos, et data est ei potestas in omnem tribum, et populum, et linguam, et gentem, et adoraverunt eam omnes, qui habitant in terra, [Col. 0675C] quorum non sunt scripta nomina in libro vitae, et agni, qui occisus est ab origine mundi. Datum est, inquit, ei a principe tenebrarum, cui totis viribus serviet, os loquens magna, os loquens adversus Deum iniquitatem, os loquens [(1549) 1Kb] blasphemias, se solum Deum esse confirmans. Quod autem quadraginta et duos menses sit regnaturus, saepe jam diximus. Blasphemabit autem Deum, et Ecclesiam ejus, et servos, et angelos ejus, praedicans et dicens omnia esse falsa quae de Christo et Ecclesia ejus dicimus prophetas fuisse locutos. Faciet insuper bellum cum sanctis, et non solum alios, verum etiam ipsum Henoch et Eliam temporaliter vincet, et martyrio consummabit; data est enim ei potestas in omnem tribum [Col. 0675D] filiorum Israel, et in omnem populum, cujuscunque linguae, vel gentis fuerit. Et adorabunt, et colent eum omnes, qui habitant terram; omnes videlicet qui praedestinati ad vitam non sunt; quorum [Col. 0676A] nomina in libro vitae, quae Agnus scripsit et aperuit ab origine mundi, scripta non sunt, qui ideo quidem occisus est, ut nos a morte liberaret et coeli nobis secreta revelaret [(1550) 1Kb] . Sequitur:

Si quis habet aures audiat, qui in captivitatem duxerit, in captivitatem vadit. Qui in gladio occiderit, in gladio oportet eum occidi. Hic est patientia, et fides sanctorum. Si quis, inquit, cordis aures habet, si cui sanus est intellectus, audiat quae dicta sunt: caveat, ne decipiatur a deceptoribus; haec quidem vera citer sciat et nullatenus dubitet, quoniam qui in captivitatem alios duxerit, qui animas hominum decipiens captivas diabolo tradiderit, ipse quoque in captivitatem ibit, et manibus pedibusque ligatis in tenebras projicietur exteriores; qui in gladio occiderit, [Col. 0676B] in gladio oportet eum occidi; quia qui in gladio deceptionis (nam et deceptio gladius est) aliquem perdiderit, ipse quoque gladio aeternae damnationis jugulabitur [(1551) 1Kb] . Et hic quidem est patientia, et fides sanctorum; hic probabitur quis patiens sit atque fidelis: sicut enim in igne aurum, sic in tribulatione probatur sanctus.

Et vidi aliam bestiam ascendentem de terra, et habebat cornua duo similia agni, et loquebatur sicut draco, et potestatem prioris bestiae omnem faciebat in conspectu ejus, et fecit terram, et habitantes in ea adorare bestiam primam, cujus curata est plaga mortis. Haec autem bestia fortasse illud caput est, quod superius in morte [(1552) 1Kb] dicitur esse occisum; ideoque [Col. 0676C] de terra ascendere videtur, quasi de sepultura resurgere, quia ejus mortis plaga curata est [(1553) 1Kb] . Unde et cornua duo similia agni habere perhibetur, ut ipse quoque immolati, resurgentisque agni nostri figuram et similitudinem in se monstraret. Sed quoniam superbe, et quasi draco venenosa verba proferens loquebatur, non veram agni innocentiam habuisse dignoscitur, quamvis ejus speciem simularet. Faciebat autem [(1554) 1Kb] potestatem prioris bestiae in conspectu ejus, quoniam eodem iniquitatis spiritu plena erat, neque ab ea dissidebat in miraculis, cui similis erat in falsitate. Et fecit terram, et habitantes in ea adorare primam bestiam, cujus curata fuerat plaga mortis. 338 Potest autem sic distingui, ut intelligatur, quod haec bestia, cujus curata [Col. 0676D] fuerat plaga mortis, fecerit terram, et habitantes in ea adorare bestiam primam. Quod si et ipsam primam occisam et curatam intelligamus, non erit inconveniens; cum frequenter totum pro parte accipiatur. [Col. 0677A] Cum igitur unum de capitibus ejus occisum et curatum dicatur, ipsam quoque secundum ipsum, et occisam, et curatam dicere possumus. Et fecit signa magna, ut etiam ignem faceret descendere de coelo in terram in conspectu hominum, et seducit habitantes in terra, propter signa quae data sunt illi facere in conspectu bestiae, quae habebat plagam gladii. In hoc enim major erit Antichristi auctoritas, quod non solum ipse, verum etiam discipuli ejus signa multa et prodigia facere [(1555) 1Kb] jubebuntur. [(1556) 1Kb] Sicut enim in Aegypto adversum Moysen magicis suis incantationibus magi signa multa fecerunt: ita et isti adversum Henoch et Eliam facturi sunt. Unde et ignem de coelo descendere facient: [(1557) 1Kb] et in hoc non suam, sed magistri gloriam quaerent. Cum [Col. 0677B] enim in miraculis, quae facere videbuntur, adorari possent, si vellent, non se tamen, sed Antichristum adorari praecipient, cujus gloriam et magnificentiam in tantum exaltare conabuntur, ut more quorumdam imperatorum etiam ejus statuam et imaginem miseros homines adorare faciant. Unde et subditur:

Et datum est illi, ut daret spiritum imagini bestiae, et ut loquatur imago bestiae [(1558) 1Kb] . Et faciat, ut quicunque non adoraverint imaginem bestiae occidantur, et faciet omnes pupillos et magnos, divites et pauperes, liberos et servos habere characterem nominis bestiae, aut testimonium nominis ejus. Datum est, inquit, illi, id est diabolo, concessum ut daret spiritum imagini bestiae. Magnum et inusitatum miraculum, ut statua aurea, vel argentea, vel cujuslibet [Col. 0677C] alterius metalli spirare et loqui videatur. »Surgent enim, ut in Evangelio Dominus ait, pseudoprophetae, et dabunt signa et prodigia multa (Matth. XXIV, 24).« Talibus ergo signis ad hoc devenient, ut quicunque imaginem bestiae adorare noluerint, quasi profani et sacrilegi a tyrannis et principibus occidantur, unde fiet, ut (praeter sanctos, qui mori non timebunt) nemo inveniatur, [(1559) 1Kb] qui aut in dextera, aut in fronte sua ejus characterem et signum non habeat. Nam et usque hodie usus est Scripturarum, ut pro toto nomine, prima nominis littera ponatur; character ergo pro nomine, nomen vero pro fide accipiatur. Sicut enim omnes Christiani nomen, id est fidem Christi in manu et in fronte impressam habent, ita [Col. 0677D] omnes Antichristi servi et discipuli ejus nomen et fidem, aut in dextera, aut in fronte gestabunt; et in dextera quidem nomen et fidem portat, qui illud agit, cujus se dicit esse professionis. Quem enim dilectioni, et misericordiae, et pietati insistere videmus, utrum sit Christianus non dubitamus; ipsa enim [Col. 0678A] ejus opera, quis vel qualis sit, manifestant; quem si vis cognoscere, non ad linguam, sed ad manum attendas; dominica enim sententia est. »A fructibus eorum cognoscetis eos (Matth. VII, 16).« In fronte vero nomen, et fidem gestare, est omnibus manifestare nulli dominum suum suamque fidem celare, ut sicut frons omnibus est aperta, ita et fides cunctis sit manifesta. Tantus ergo terror cunctos invadet, ut nemo facere, vel dicere audeat, quod ad ejus fide dissentire videatur. Unde et subditur: Ut ne quis possit vendere, vel emere, nisi qui habeat characterem nominis bestiae, aut numerum nominis ejus. Nam etsi hoc ad litteram accipi possit; quod et in nostris principibus saepe fieri videmus, ut videlicet ejus litteram, et sigilla securitatis causa ferantur: est tamen [Col. 0678B] alia et ipsa spiritualis emptio, et venditio, de qua scriptum est: »Sindonem fecit, et vendidit (Prov. XXXI, 24);« et alibi: »Omnes sitientes venite ad aquas, emite absque argento et absque ulla commutatione vinum et lac (Isa. LV, 1).« Tales nundinae, taleque mercatum in Ecclesia sit; nihil ibi sine pretio datur; da fidem et accipe vitam. Hoc autem mercatum, magna ex parte tunc temporis cessabit, quando suae haeresis logmata solis haereticis vendere, vel emere licebit. Sed quid mirum, si ista in illa persecutione maxima omnium nant, cum olim etiam ab imperatoribus edicta proposita fuisse legantur, ut Christiani ubicunque inventi fuissent, sine audientia punirentur? Sequitur:

Hic sapientia est. Qui habet intellectum computet [Col. 0678C] numerum bestiae, numerus enim hominis est, et numerus ejus sexcenti sexaginta sex. Hic, inquit, sapientia necessaria est, obscura sunt quae dicuntur, et nisi ab his qui majorem [(1560) 1Kb] intellectum habent non capiuntur; qui 339 autem habet intellectum, ut ad hujus rei notitiam pervenire valeat, computet prius numerum bestiae, quae quidem, etsi Deum se esse fingat, non Deus tamen, sed homo est; et hoc est quod dicit: numerus enim hominis est, et numerus ejus sexcenti sexaginta sex. Quod enim senarium numerum tantum posuit, hominem eum esse monstravit; si quidem sexta die factus est homo. Sed quia senarius iste ex denario descendit, eum ex decimo ordine unum esse significat, ut et homo simul, et diabolus, [Col. 0678D] non per naturam, sed per iniquitatem esse credatur: decies namque sexaginta sexcentos faciunt [(1561) 1Kb] . Sufficiant autem hoc in loco, quae ab antiquis dicta sunt, nihilque de nostro ponentes, ea solummodo, quae ab eis accepimus, ad memoriam reducamus. Liber autem iste a beato Joanne Graecis [Col. 0679A] litteris editus est. Litteras autem omnes apud Graecos numerum exprimere manifestum est. In numero ergo litterarum illius posuit nomen, ut lectoris intellectum exerceret, et tale est ac si diceret: In quo nomine hic numerus reperitur, id est sexcenti sexaginta sex, ipsum est nomen ejus. Ut si dicatur [(1562) 9Kb] [(1563) 1Kb] , qui interpretatur contrarius, inde enim Antichristus vocatur, id est Christo contrarius. Vides igitur quam bene hoc nomen sibi conveniat, quod quidem totum numerum supradictum in se contineat hoc modo. Nam A significat unum, N quinquaginta, T trecentos, E quinque, M quadraginta, O septuaginta, ducentos: qui numerus simul collectus facit 666. Verbi gratia A unum, N quinquaginta, T trecentos, E quinque, [Col. 0679B] M quadraginta, O septuaginta, ducentos. Vocatur autem apud Graecos , quid apud nos dicitur Antichristus, atque utrumque idem significat. Sunt et alia nomina, quae eidem ipsi quadam verborum circuitione convenire videntur, quae quidem quoniam praedictum in se numerum continent, a veteribus posita sunt; nullum tamen nomen ita conveniens est Antichristo, ut hoc quod modo diximus, . Nos tamen, ut lectori satisfaciamus, caetera quoque nomina ponemus. Sunt autem , quod interpretatur nego, et , quod dicitur sol. Et , quod gentium seductor intelligitur [(1564) 1Kb] . Quomodo autem haec nomina illi conveniant, prudens lector manifeste intelligit. Causa vero brevitatis singulariter nomina [Col. 0679C] ipsa, numerosque signemus. A significat unum, P centum, N quinquaginta, O septuaginta, quadringentos, M quadraginta, E quinque, T trecentos, E quinque, I decem, T trecentos, A unum, N quinquaginta; tres, E quinque, N quinquaginta, ducentos, H octo, P centum, I decem, K viginti, O septuaginta, ducentos. Quidam etiam Latinis litteris hoc nomen exprimere voluerunt, sed quia Graece hic liber editus est, non multum ad rem pertinere videtur. Ipsum tamen, quamvis inutile, et nos ponamus. Est autem hoc DICLVX. D namque apud nos quingentos, I unum, C centum, L quinquaginta, V quinque, X decem significant; quae simul collecta fiunt sexcenti sexaginta sex. Sed quid aliud hoc significare videtur, nisi quod ejus [Col. 0679D] adulatores eum deprecantes, dicent: DIC LUX; loquere, legislator, ne taceas, tu qui lumen es, monstra per quam viam incedere debeamus [(1565) 1Kb] . Sed de his hactenus.



CAPUT XIV.

Et vidi, et ecce angelus stabat supra montem Sion, [Col. 0680A] et cum illo centum quaaraginta quatuor millia; habentes nomen ejus et nomen patris ejus scriptum in frontibus suis. Narravit superius beatus Joannes, qualiter et ubi cum omni exercitu suo Antichristum viderit, qualiterque omnes qui ab eo sedutti fuerant nomen ejus, aut in dextera, aut in fronte habuerint. Nunc autem de Christo et de his qui cum eo erant, ubi eos viderit, et quo nomine etiam ipsi in frontibus suis signati fuerint, narrare incipit, Vidi, inquit, et ecce agnus stabat supra montem Sion. Hic est ille agnus, de quo scriptum est: »Ecce Agnus Dei, ecce qui tollit peccata mundi (Joan. I, 29).« Qui bene supra montem Sion stare videtur, quia Ecclesiae rex, et princeps in omnibus adversis semper ei auxiliatur. Unde ipse ait: »Ego [Col. 0680B] autem constitutus 340 sum Rex ab eo super Sion montem sanctum ejus, praedicans praeceptum Domini (Psal. II, 6).« Vidit autem cum illo centum quadraginta quatuor millia, per quos omnem Ecclesiae multitudinem intelligimus. Hic enim numerus sic in duodena millia dividi potest, ut unusquisque duodecim apostolorum, duodena millia in partem habeat, qui etiamsi in suas partes dividatur, nulla ejus pars vacat a mysterio. Centenarius namque numerus perfectus est; quem quia imperfectum Dominus esse voluit, ad eum complendum pro una ove de coelis descendit. Unde ipse ait: »Quis est homo qui habet centum oves, si perdiderit unam ex illis, nonne dimittit nonaginta novem in deserto, et vadit illam quaerere quae perierat?« (Luc. XV, 4.) [Col. 0680C] Quadragenarius autem numerus in tantum convenit poenitentibus, ut et Moyses et Elias, et per se mundi Salvator quadraginta diebus jejunaverit, quos et S. Ecclesia per singulos annos, usque ad finem saeculi imitabitur. Sed quid de quaternario dicam, qui propter quatuor Evangelia, totidemque virtutes principales, ubique sacratissimus invenitur? Millenarius autem numerus continet, et cum ipse ex aliis numeris constituatur, nullum alium numerum habet supra se, qui ex millenis confici possit. Merito ergo beatus Joannes centum quadraginta quatuor millia cum Agno stantes vidisse describitur, ut per centum summam virginum perfectionem, per quadraginta vero, omnes peccatores ad veram poenitentiam conversos: per quatuor autem cunctos [Col. 0680D] Evangeliorum observatores, qui quasi quadrati lapides, semper firmi et stabiles in fide perstiterunt. Per millia vero, omnes cujuscunque sexus, cujuscunque ordinis, cujuscunque conditionis, cujuscunque gentis, et linguae multitudinem intelligamus. [(1566) 1Kb] Omnes autem isti nomen ejus, et [Col. 0681A] nomen Patris ejus in frontibus suis scriptum habebant; sed cujus ejus, nisi Agni, et Patris Agni? Omnes enim Trinitatis signaculo, Patris videlicet, et Filii, et Spiritus sancti, signati erant. Et Judaei quidem Patris nomen in frontibus suis scriptum habent; Filii vero non habent. Nos vero utriusque nomen in fronte scriptum habemus, quia utrumque laudamus, et praedicamus, credimus, et confitemur.

Et audivi vocem de coelo, tanquam vocem aquarum multarum, et tanquam vocem tonitrui magni, et vocem quam audivi, sicut citharaedorum citharizantium, in citharis suis, et cantabant quasi canticum novum, ante quatuor animalia, et seniores. Nam quoniam aquae multae populi multi intelliguntur, nil [Col. 0681B] aliud est vox aquarum multarum, nisi vox multarum, diversarumque gentium in unam fidem venientium, Deum laudantium, et benedicentium. Vox autem tonitrui magni, vox doctorum est in Ecclesia praedicantium, de quibus dicitur. »Clama, ne cesses, quasi tuba exalta vocem tuam (Isa. LVIII, 1);« unde, et iste cujus verba haec sunt, filius tonitrui in Ecclesia vocatur. Et vocem quam audivi sicut citharae citharaedorum citharizantium in citharis suis; nam quia dulces sanctorum laudes, et cantus, et in Dei auribus suaviter resonant, ideo citharis eorum voces assimilantur. Talis citharaedus erat David, cujus cantilena, et modulatione, ipsa quoque daemonia placabantur. Quod adhuc in Ecclesia fieri videmus, cum ad episcopi exhortationem [Col. 0681C] adulteros, sacrilegos, homicidas, caeterosque daemone plenos ad poenitentiam festinare conspicimus. Cantant autem quasi novum canticum, quia sic Veteris Testamenti scripturas exponunt, ut nova quaedam dicere videantur. Possumus etiam et novum canticum, Novi Testamenti praedicationem intelligere. Haec autem ante quatuor animalia, et seniores cantare dicuntur, et quasi discipuli ante facies doctorum suorum stare videntur. Nihil et aliud cantat Ecclesia, nisi quod ab his animalibus et senioribus didicit.

Et nemo poterat dicere canticum, nisi illa centum quadraginta quatuor millia, qui empti sunt de terra. Hi sunt qui cum mulieribus non sunt coinquinati, [Col. 0681D] virgines enim sunt, hi sequuntur Agnum quocunque ierit. Hi empti sunt ex hominibus, primitiae Deo, et Agno, et in ore ipsorum non est inventum mendacium; sine macula enim sunt ante thronum Dei. Nemo, inquit, illud canticum cantare, et dicere poterat, nisi illa centum quadraginta quatuor millia, qui empti sunt de terra; non Judaeus, non paganus, non haereticus novum illud inusitatumque canticum dicere potest, nondum ejus vetera transierunt, nondum eis facta sunt omnia nova. Sola ergo Ecclesia [Col. 0682A] illud cantat, soli illi qui empti sunt de terra, de quibus Apostolus ait. »Empti enim estis pretio magno (I Cor. VI, 20),« qui Christi sanguine 341 redempti sunt, qui de terra super coelos exaltantur, soli illic hoc canticum dicere possunt. Hi sunt, qui cum mulieribus non sunt coinquinati. Hi sunt, qui non meretricibus, sed castis conjugibus adhaeserunt. Hae autem mulieres, haereticorum sectae intelliguntur quas, veluti fetidas meretrices, sancti viri fugientes nullum cum eis voluerunt habere consortium; unde et virgines dicuntur, qui illis non adhaeserunt, qui verbi Dei adulteratores appellantur. »Corrumpunt enim bonos mores colloquia prava. (I Cor. XV, 33)« Hi autem sequuntur Agnum quocunque ierit;« sicut et ipse ait. »Pater, [Col. 0682B] volo ut ubi ego sum, et ipsi sint mecum (Joan. XVII, 21);« coelos ergo ascendent, quia ibi est Agnus. Hi empti sunt ex hominibus, primitiae Deo, et Agno: Sicut enim ex multa messe, parum quid [(1567) 1Kb] primitiarum Deo offerunt; ita ex cunctis gentibus, isti pauci, ad malorum comparationem, Deo, et Agno quasi quaedam primitiae offeruntur. In ore eorum non est inventum mendacium, qui nullis tormentis vinci potuerunt, ut eam, quam semel Deo promiserant, fidem negarent. Unde et subditur: Sine macula enim sunt ante thronum Dei. »Qui enim in verbo non offendit, hic perfectus est vir (Jacob. III, 2);« macula tamen pro crimine ponitur.

Et vidi alterum angelum volantem per medium [Col. 0682C] coelum, habentem Evangelium aeternum, ut evangelizaret sedentibus super terram, et super omnem gentem, et tribum, et linguam, dicens magna voce: Timete Dominum, et date illi honorem; quia venit hora judicii ejus; et adorate eum, qui fecit coelum, et terram, mare, et omnia, quae in eis sunt, et fontes aquarum. Hic enim Angelus aliquem Ecclesiae doctorem significat, quoniam horam judicii, et mortis terminum, qui evitari non potest, unicuique appropinquare considerat; volens omnes cautos, et providos esse, quid agere debeant, utique discurrendo sollicite edocet. Aeternum enim Evangelium, Christi praedicationem intelligimus, quae non ad temporalia, et transitoria, sed aeterna bona nos invitat; quae [Col. 0682D] non haereticorum inventione composita est, sed ab aeternae sapientiae fonte manavit; quae quidem et majoribus, et minoribus loquitur dicens: Timete Dominum, et date illi honorem, quia venit hora judicii ejus, ut reddat singulis secundum opera eorum; et adorate eum, qui fecit coelum, et terram; non daemonia, non Antichristum, sed omnium creatorem colite, et adorate.

Et alius angelus secutus est dicens: Cecidit, cecidit Babylon illa magna, quae a vino irae fornicationis [Col. 0683A] suae potavit omnes gentes. Et iste quidem angelus alius alios Ecclesiae doctores significat, qui quanto plus judicii diem appropinquare senserint, tanto magis quotidie praedicationi instabunt, omnemque mundi hujus gloriam et pulchritudinem transire, et ruere docebunt, quatenus sic animos hominum ab ejus appetitu extorquere valeant. Et hoc est, quod dicitur, cecidit, cecidit Babylon illa magna. Babylonia namque confusio interpretatur, in qua Nabuchodonosor regnavit, quem diaboli tenuisse figuram omnes scripturae testantur: cecidit igitur Babylon, quoniam mundus transit, et concupiscentia ejus. Praeterit enim figura hujus mundi, omnisque iniquorum confusa multitudo peribit. Haec autem a vino irae fornicationis suae potavit omnes [Col. 0683B] gentes; quia in tantum hanc praesentem vitam omnes gentes dilexerunt, ut ab ejus blanditiis anima et corpore corrupti iram Dei incurrere non formidarent [(1568) 1Kb] .

Et alius angelus tertius secutus est illos, dicens magna voce: Si quis adoraverit bestiam, et imaginem ejus, et acceperit characterem in fronte sua, aut in manu sua, et biberit de vino irae Dei, quod mistum est mero in calice irae ipsius, et cruciabitur in igne et sulphure in conspectu angelorum sanctorum, et in conspectu Agni. Hunc autem tertium angelum, tertiam praedicationem, et ultimam esse putamus; quando sancti videntes abominationem, et fere omnes ad iniquitatem converti, et bestiam, et ejus imaginem adorari, magna voce clamabunt, tantumque [Col. 0683C] facinus fieri interdicent, et quanta poena eos exspectet qui eam adoraverint, ejusque characterem susceperint, et de vino irae Dei quod mistum est mero in calice irae ipsius biberint, eis denuntiant. Hic est ille calix, de quo scriptum est: quia »Calix in manu Domini vini meri plenus est misto (Psal. LXXIV, 9);« per quem sacram Scripturam intelligimus; quae quidem secundum se mera est, et pura: sed ab haereticis inficitur, turbatur, et depravatur; unde non calici, sed vino haereticorum, quod mero vino, et sanae intelligentiae mistum 342 est iratus Dominus esse dicitur. Qui ergo tale vinum biberint, et haereticorum pravitati assensum praebuerint, in igne aeterno, qui non exstinguetur [Col. 0684A] et in sulphure aeterni fetoris sine fine cruciabuntur. Hoc autem in conspectu angelorum sanctorum, et in conspectu agni, quoniam neque Christus, neque sancti ejus eorum tormentorum aliquando obliviscentur, secundum illud: »Memento, Domine, filiorum Edom in die Jerusalem (Psal. CXXXVI, 7).«

Et fumus tormentorum ejus ascendet in saecula saeculorum, nec habebunt requiem die, ac nocte, qui adoraverunt bestium et imaginem ejus, et si quis acceperit characterem nominis ejus. Hic patientia sanctorum est, qui custodiunt mandata Dei, et fidem Jesu. Ibi enim fumus semper ascendit, ibi ignis nunquam deficit; erunt igitur semper in igne, quorum tormenta fumare non desinunt [(1569) 1Kb] . De [Col. 0684B] bestia autem, et imagine ejus, et de charactere nominis ejus satis superius dictum est. Quod autem ait: Hic patientia sanctorum est, qui custodiunt mandata Dei, et fidem Jesu, [(1570) 1Kb] ad hoc valet, quia cum malorum tormenta sancti videbunt, tunc non frustra se patientes fuisse, et mandata Dei, et fidem Jesu non in vanum se custodisse cognoscent.

Et audivi vocem de coelo dicentem mihi: Scribe: Beati mortui qui in Domino moriuntur: amodo jam dicit spiritus, ut requiescant a laboribus suis, opera enim illorum sequuntur illos. Finitis omnibus, quae ad malorum tormenta pertinebant, quod eorum videlicet cruciatus aeternus sit, quod ipsi requiem nunquam sint habituri, dat Dominus sententiam de [Col. 0684C] beatitudine aeterna, et quiete bonorum, quam ideo quidem scribere praecipit, ut firma et stabilis esse credatur. Beati, inquit, mortui qui in Domino moriuntur [(1571) 1Kb] . Sed quid est in Domino mori, nisi in fide, in justitia, in charitate, et spe firma de hac vita migrare, atque pro his, si necesse fuerit, animam dare? Amodo jam dicit spiritus, a quo totus liber iste dictatur, et scribitur, ut requiescant a laboribus suis, quos multos, et infinitos pro Christi nomine passi sunt. Opera enim illorum sequuntur illos; quae quidem digna memoria, magnum eis ante conspectum Domini testimonium ferent.



LIBER QUINTUS
[Col. 0685]

[Col. 0685A] 343 Et vidi, et ecce nubem candidam, et supra nubem sedentem similem filio hominis habentem in capite suo corenam auream, et in manu sua falcem acutam. Vidit, inquam beatus Joannes nubem candidam, per quam S. Ecclesiam intelligimus. Nubem quidem, quia doctrinae pluviis multorum hominum corda prius arentia, uberes bonorum operum fructus germinare facit; candidam autem, quia super nivem dealbata, sine macula est, atque ruga. Vidit autem, et similem Filio hominis, super nubem sedentem, Christum videlicet Dominum nostrum, qui se frequenter in Evangelio Filium hominis vocare consueverat, secundum illud: »Quem dicunt homines esse Filium hominis? (Matth. XVI, 14.)« Et bene super nubem sedere describitur, qua ut rex, et dominus [Col. 0685B] Ecclesiae praesidet, et dominatur. Habet autem in capite suo coronam auream, per quam regem, et victorem, omnique pulchritudine decoratum esse significat. Habet vero in manu sua falcem acutam, gladium videlicet spiritus, quod est verbum Dei, de quo iterum Apostolus ait: »Vivus est enim Dei sermo, et efficax, et penetrabilior omni gladio ancipiti (Hebr. IV, 12).« Notandum autem quod iterum beatus Joannes a capite incipiens, sicut in aliis libris, quod viderit, manifestat.

Et alter angelus exivit de templo clamans voce magna ad sedentem super nubem: Mitte falcem tuam, et mete, quia venit hora ut metatur, quia aruit messis terrae; et misit qui sedebat supra nubem falcem suam, et messa est terra. Alter, inquit, angelus exivit de [Col. 0685C] templo. Alter utique, et idem alter; est enim Deus quam homo, una tamen, eademque persona, Deus et homo. Exivit ergo angelus de templo, exivit Christus a Patre, et venit in mundum: »Dominus in templo sancto suo, Dominus in coelo sedes ejus (Psal. X, 4).« Exivit nimirum de templo, et tandem post multum temporis, in signis et miraculis se hominibus manifestavit. Clamavit voce magna ad sedentem supra nubem: non quod vel iste surdus esset, vel iste audiri aliter non posset, sed quia illis voce magna Deus clamare dicitur, qui ejus monita parati sunt et audire, et obedire; clamavit angelus ad angelum, Deus ad hominem, divinitas ad humanitatem, quando divina inspiratione Christus Dominus noster [Col. 0685D] praecepit, dicens: »Messis quidem multa, operarii autem pauci, rogate ergo Dominum messis, ut mittat [Col. 0686A] operarios in messem suam (Matth. IX, 37) [(1572) 1Kb] « Misit ergo Christus falcem suam, misit evangelicam praedicationem per discipulos suos, et messa est terra, undique tritico in horreo Dei, quod est Ecclesia, congregato [(1573) 1Kb] .

Et alius angelus exivit de templo, quod est in coelo, habens falcem. Eadem similitudo est quae superior, praeter hoc tantum, quod ibi boni, hic vero mali colliguntur. Angelus enim, qui de templo exivit, Christus est, qui tanquam sponsus de thalamo virginalis uteri processit. Hoc autem templum est in coelo, quia illa omnium mulierum beatissima sic in terris vixit, ut semper ejus conversatio in coelis fuerit. Denique jam tunc [(1574) 1Kb] haec Virgo nostra de hac vita migraverat, et super choros angelorum [Col. 0686B] exaltata fuerat, quando beatus Joannes ista scribebat [(1575) 1Kb] . Vidit ergo angelum, qui de templo exierat, quando templum jam pridem in coelum translatum fuerat, et ipse, ut superior, falcem acutam habebat; hoc autem superius expositum est. Sequitur:

Et alius angelus exivit de altari, qui habebat potestatem super ignem, et clamavit voce magna ad cum, qui habebat falcem acutam, dicens: Mitte falcem tuam acutam, et vindemia botros vineae terrae, quia jam maturae sunt uvae ejus. Sicut enim per templum Virginis uterum intelligimus, ita per altare corpus Dominicum. Altare enim ipse se esse docebat, quando suis manibus illud maximum sacrificium suis discipulis offerebat, dicens: 344 »Accipite, et manducate, [Col. 0686C] hoc est corpus meum (Matth. XXVI, 26).« Exivit igitur angelus de altari, quando Deus in homine se hominibus revelare dignatus est. Hic autem angelus supra ignem habet potestatem, quoniam nemo nisi ejus dono Spiritus sancti igne succenditur. Unde ipse ait: »Ignem veni mittere in terram, et quid volo, nisi ut ardeat? (Luc. XII, 49)« Et bene quidem angelus iste ei qui falcem acutam habebat, botros vineae terrae vindemiare praecepit, quia homo assumptus, nisi ex consilio divinitatis, nihil faciebat. Sciendum autem duas esse vineas, unam bonorum, alteram malorum; et de bonorum quidem vinea scriptum est: »Simile est regnum coelorum homini patrifamilias, qui exivit primo mane conducere operarios in vineam suam (Matth. XX, 1).« [Col. 0686D] Malorum autem vinea, haec est, de qua modo loquimur. Unde et vinea terrae merito vocatur, cujus [Col. 0687A] prima vitis fuit Cham. Haec autem quotidie vindemiatur; si quidem de hac vita quotidie mali tolluntur; [(1576) 1Kb] unde et subditur:

Et misit angelus falcem suam in terram, et vindemiavit vineam terrae, et misit in lacum irae Dei magnum, et calcatus est lacus extra civitatem, et exivit sanguis de lacu usque ad frenos equorum, per stadia mille sexcenta. Per falcem enim hoc in loco Christi jussionem, ejusque ultionis ministros intelligimus. Quam quidem quotidie in terram mittit, terraeque vineam vindemiare non cessat, quia iniquitate sua mali saturi, et inveterati, subito, cum non putatur, de vite simul et vita abscinduntur; abscissi autem non in qualecunque torcular mittuntur, sed in lacum irae Dei magnum, qui est infernus, submerguntur. [Col. 0687B] Et calcatus est lacus extra civitatem, et exivit sanguis de lacu. Non enim intra civitatem sanctam lacus iste continetur, extra est, extra calcatur, cujus maligni spiritus sunt calcatores et vinitores. Ecce namque eum extra civitatem Abraham significabat, cum diceret: »Inter nos et vos chaos magnum firmatum est. Et exivit sanguis de lacu usque ad frenos equorum per stadia mille sexcenta (Luc. XVI, 16).« Hic autem loquendi modus hyperbole a grammaticis appellatur. Cum enim magnum praelium, alicubi factum esse, significare volumus, dicere solemus: tantum sanguinem ibi esse fusum, ut in sanguine equi natarent. Sic et in hoc loco volens beatus Joannes divinam ultionem, et malorum poenam, et mortem significare dicit: eorum sanguinem usque ad equorum [Col. 0687C] frenos crevisse; quod alius propheta significantius exponens, ait: »Et egredientur sancti, et videbunt cadavera mortuorum, qui praevaricati sunt in me, et erunt usque ad satietatem visionis omni carni (Isa. LXVI, 24).« Quod enim ibi est usque ad satietatem visionis, hic est usque ad frenos equorum. Sed quid aliud est, sanguinem de lacu exire, nisi malorum poenam atque tormenta hujus mundi hominibus innotescere? Unde etiam per stadia mille sexcenta exisse perhibetur; per mille namque stadia totum mundi ambitum intelligimus, per sexcenta vero sex aetates [(1577) 1Kb] significantur. Et merito quidem omnia per mille intelliguntur, quoniam, ut jam diximus, omnes numeri in mille continentur. Exivit ergo sanguis per stadia mille, quia nusquam est locus, [Col. 0687D] ubi malorum poena non sit audita: exivit autem per stadia sexcenta, quoniam nulla aetas fuit, in qua id ipsum non fuerit revelatum [(1578) 1Kb] . Quod autem non solum terrae dimensio, sed et temporis [Col. 0688A] longitudo stadium vocetur, audi Apostolum dicentem: »Nescitis quod hi, qui in stadio currunt, omnes quidem currunt, sed unus accipit bravium (I Cor. IX, 24)?« Quod alio in loco exponens ait: »Bonum certamen certavi, cursum consummavi, fidem servavi (II Tim. IX, 7),« cursum utique stadii praesentis vitae.




CAPUT XV.

Et vidi aliud signum in caelo, magnum et mirabile; angelos septem, habentes plagas septem novissimas; quoniam in illis consummata est ira Dei. Et vidi tanquam mare vitreum mistum igne, et eos qui vicerunt bestiam, et imaginem ejus, et numerum nominis ejus, stantes supra mare vitreum habentes citharas Dei, et cantantes canticum Moysi servi Dei, et canticum [Col. 0688B] agni, dicentes: Magna, et mirabilia opera tua, Domine Deus omnipotens. Magnum, inquit, et mirabile signum vidi in Ecclesia, septem videlicet angelos, id est septem doctorum ordines, qui sibi per diversa tempora succedebant, habentes plagas septem novissimas [(1579) 1Kb] . Sed quare novissimas? 345 Quia in illis consummata est ira Dei. Magnae enim plagae et immensae illae erunt, quibus ira Dei consummari et satiari poterit. Novissimum autem aliquando pro ultimo, aliquando pro deteriore ponitur. De his autem plagis multa in sequentibus dicturi sumus. Et vidi tanquam mare vitreum, mistum igne; mare namque vitreum aqua baptismatis est, quae quidem igne Spiritus sancti tota mista est et sanctificata, de qua Praecursor Domini Joannes [Col. 0688C] dicebat: »Ego baptizo vos in aqua; qui autem venit post me, fortior me est, cujus non sum dignus calceamenta solvere, ipse vos baptizabit in Spiritu sancto et igne (Joan. I, 26).« Est ergo mare vitreum mistum igne; quatenus aqua sanctificata vitrea et pura exterius corpora lavet, ignis vero S. Spiritus interius vitia exurat, et mundet hominem a peccato.

Et vidi eos stantes, qui vicerunt bestiam, et imaginem ejus, et numerum nominis ejus supra mare vitreum [(1580) 1Kb] : non sufficit aqua baptismatis esse regeneratum, nisi insuper bestiam, et imaginem ejus, et numerum nominis ejus vincamus et despiciamus. Sed dicis: Quomodo bestiam illam, quae nondum venit, superare potero? Audi quid beatus Joannes etiam in Epistola sua dicit: »Filioli mei, [Col. 0688D] novissima hora est, et sicut audistis, Antichristus venit, nunc autem Antichristi multi sunt (Joan. II, 18).« Ergo quamvis in fine saeculi ille perditionis filius, omniumque iniquorum caput venturus sit, [Col. 0689A] quotidie tamen sua membra praemittit, in quibus atique a fidelibus superatur [(1581) 1Kb] . Omnis enim qui Christo contradicit Antichristus est. Qui ergo stat super mare vitreum, qui in baptismate piscatur et natat, vincat bestiam et imaginem ejus, vincat Antichristum et discipulos ejus, qui sibi conformes sunt atque consimiles. Neque suscipiat [(1582) 1Kb] numerum nominis ejus, id est fidem et doctrinam ipsius. Sed quid isti supra mare faciebant? Sequitur: Habentes citharas Dei, et cantantes canticum Moysi servi Dei, et canticum agni. Cithara namque Dei modulatio est divinae inspirationis, de qua discipulis suis Dominus ipse dicebat: »Non enim vos estis qui loquimini, sed spiritus Patris vestri qui loquitur in vobis (Matth. X, 20).« Canticum vero Moysi, et canticum [Col. 0689B] agni, Vetus et Novum Testamentum intelligimus. Quicunque ergo stant supra mare vitreum, quicunque alios invitant ad baptismatis sacramentum, sic citharizent, taliterque et talia cantent: Magna et mirabilia opera tua, Domine Deus omnipotens, justae et verae sunt viae tuae, rex saeculorum, quis non timebit te, Domine, et magnificabit nomen tuum? Quia solus pius es, quoniam omnes gentes venient, et adorabunt in conspectu tuo, quia judicia tua manifesta sunt. Quid est ergo, quod dicitur: Judicia tua manifesta sunt; cum alibi scriptum sit: »Judicia tua abyssus multa?« (Psal. XXXV, 7.) Divina quidem judicia manifesta sunt et occulta: occulta quidem, quoniam nemo ea ad plenum manifestare valet: manifesta autem, quia quomodocunque fiant, [Col. 0689C] nemo tamen justa et vera ea esse dubitat. Stantes ergo doctores super mare vitreum, videntesque gentiles, qui sine Deo erant, ad baptismum festinare; Judaeos vero, qui legem habebant, justo Dei judicio condemnatos, salutis medicinam non appetere, obstupescunt in operibus Domini, atque mirantur, et cum ignorent, quare illi electi sint, isti vero reprobati, Dei tamen vias rectas et justas esse dicunt; ideoque magis Deum timendum et magnificandum praedicant, quia sola pietate et misericordia gentes vocat; Judaeorum vero superbiam confundit et damnat.

Et post haec vidi, et ecce coelum apertum est, templum tabernaculi testimonii in coelo, exierunt septem [Col. 0689D] angeli, habentes septem plagas de templo, vestiti lino mundo et candido, et praecincti circa pectora zonis aureis. Tunc enim templum tabernaculi testimonii apertum est in coelo, quando Christi praedicatio per ora apostolorum prius sonuit in Ecclesia. Apostoli namque templum sunt, qui in sacrario sui pectoris ipsum tabernaculum, et omnia legis et prophetarum testimonia scripta portant et praedicant. [Col. 0690A] De hoc autem templo septem habentes plagas, septem angeli exierunt, quia omnes doctorum ordines ab apostolis originem ducentes, illico suis temporibus in Ecclesia praedicant, quae ab illis didicerunt. Et quoniam, ut Apostolus ait: »Aliis sunt odor vitae ad vitam, aliis odor mortis ad mortem (II Cor. II, 16),« qui eorum monitis non obtemperant, super eos plagas inducunt. Hi autem vestiti sunt lino mundo, et candido, illa videlicet pretiosa margarita, de qua Dominus in Evangelio loquitur, dicens: »Simile est regnum 346 coelorum homini negotiatori, quaerenti bonas margaritas; inventa autem una pretiosa margarita, dedit omnia sua, et comparavit eam (Matth. XIII, 45, 46);« per quam nimirum Christi fidem et doctrinam ecclesiasticam [Col. 0690B] intelligimus, qua qui indutus non fuerit, inter Christi convivas discumbere non audebit. Sunt autem et circa pectora zonis aureis praecincti, quatenus per ea quae exterius apparent, quantus thesaurus sapientiae et scientiae in eorum corde interius sit reconditus, intelligatur.

Et unum ex quatuor animalibus dedit septem angelis septem phialas aureas, plenas racundiae Dei viventis in saecula saeculorum, et impletum est templum fumo a majestate Dei, et de virtute ejus, et nemo poterat introire in templum, donec consummarentur septem plagae septem angelorum. Quatuor sunt animalia, omnia tamen unum, idemque narrant et dicunt, quia solum Christi praedicationem describunt. Quod ergo unum ex eis dat, hoc procul dubio [Col. 0690C] ab omnibus datur. Sed quid est, quod septem phialas aureas, plenas iracundia Dei viventis, septem angeli dedisse perhibentur, nisi quod omnes Ecclesiae doctores eam doctrinam, quam habent et praedicant, acceperunt? Quae doctrina, quamvis aurea sit et sapientiae sale condita, ab aliis tamen avide suscipitur, ab aliis autem quasi insulsum aliquid, vel sine sapore respuitur, et in eos quidem, a quibus respuitur, Dei indignationem et iracundiam desuper infundunt [(1583) 1Kb] . Propter tales igitur hae aureae phialae, quamvis omnes delicias in se contineant, iracundiae tamen Dei viventis plenae esse memorantur. Templum autem, quod fumo impletum est a majestate Dei, et de virtute ejus, vel S. Ecclesiae, vel [Col. 0690D] coelestis Jerusalem intelligi potest. Dei namque virtus et majestas, quae Ecclesiam semper inhabitat, quodam divino occultoque judicio infidelium mentes excaecat, ne ad fidem convertantur et Ecclesiam ingrediantur. Unde Apostolus: »Animalis homo non percipit ea quae sunt spiritus Dei, neque enim potest, quoniam spiritualiter examinatur (I Cor. II, 14).« Et hoc est quod dicitur: Et nemo poterat introire [Col. 0691A] in templum, donec consummarentur septem plagae. His enim consummatis, major in Ecclesia introitus fiet. Quia »cum plenitudo gentium introierit, tunc Israel salvus fiet (Rom. XI, 25).« De coelesti autem Jerusalem pro certo scitur, quod nemo corporaliter ingrediatur, donec his septem plagis finitis ad immortalitem sancti resurgant. Quae bene fumo aromatum et incensorum, qui de sanctorum orationibus procedit, plena esse dicitur, quia ubi Dei majestas, et virtus est, ibi sanctorum orationes et obsequia diriguntur.



CAPUT XVI.

Et audivi vocem magnam de templo dicentem septem angelis: Ite, et effundite septem phialas irae Dei in terram. Et abiit primus, et effudit phialam [Col. 0691B] suam in terram, et factum est vulnus saevum et pessimum in hominibus qui habebant characterem bestiae, et in eos qui adoraverunt imaginem ejus [(1584) 1Kb] . Haec magna vox in templo Dei, quod est Ecclesia, quotidie auditur. Quid enim aliud Evangelia narrant, nisi ut doctores ad evangelizandum exeant, et quanta ira et indignatio super peccatores, nisi convertantur, ventura sit, cunctis aperto ore manifestent? Cum enim futuram poenam sancti denuntiant, quid aliud quam phialas irae Dei plenas in terram effundunt? Unde et subditur: Et abiit primus, et effudit phialam suam in terram. Primus enim angelus primus est praedicatorum ordo, qui tunc quidem phialam suam in terram fudit, quando primitivae Ecclesiae [Col. 0691C] non solum gratiam, quae bonis parata est, verum etiam quae tormenta peccatores exspectant, annuntiabat. Hanc autem phialam fundebat Apostolus cum diceret: quod »Dominus reddet unicuique secundum opera sua, his quidem secundum patientiam boni operis gloriam, et honorem, et incorruptionem: his autem qui ex contentione, et non acquiescunt veritati, credunt autem iniquitati, ira et indignatio, tribulatio et angustia superveniet (Rom. II, 6, 10).« Sequitur: Et factum est vulnus saevum ac pessimum in hominibus qui habebant characterem bestiae, et in eis qui adoraverunt imaginem ejus. Nondum bestia nata est, et jam miseri 347 homines ejus characterem et nomen venerantur, ejusque imaginem et similitudinem adorant. [Col. 0691D] Ejus namque imago Simon magus, Arius, et caeteri filii diaboli fuerunt. Ejus imaginem et characterem Judaei venerantur, qui se adhuc Messiam exspectare confitentur. In his autem saevum vulnus ac pessimum factum est, quod utique sanari non potest. [Col. 0692A] »Si non venissem, et locutus fuissem, peccatum non haberent; nunc autem excusationem non habent de peccatis suis (Joan. XV, 21).« Quid ergo? Nunquid Christi praedicatio eos vulneravit et peccare fecit? Absit; sed cum Christus praedicaret, et ipsi ejus monita recipere nollent, a diabolo vulnerati et necati sunt, atque in ejus militia computati. Unde Apostolus ait: »Nam peccatum occasione accepta per mandatum seduxit me, et per illud occidit (Rom. VII, 11).« Sic ergo apostolis praedicantibus, cum Judaei et caeteri, qui in errorem seducti fuerant, eorum verba recipere noluissent, tam graviter a diabolo vulnerati sunt, ut jam ulterius sanari non valerent [(1585) 1Kb] .

Et secundus effudit phialam suam in mare, et factus [Col. 0692B] est sanguis tanquam mortui, et omnis anima vivens mortua est in mari. Secundus namque angelus phialam suam in hoc mare magnum et spatiosum fudit [(1586) 1Kb] , quando secundus praedic torum ordo armatam mundi hujus sapientiam, philosophorum et haereticorum doctrinam, insuper et falsam deorum religionem reprehendere coepit. Unde et subditur: Omnis aqua maris versa est in sanguinem, et ipse sanguis mortui. Et omnis anima [(1587) 1Kb] vivens mortua est in mari; quanto enim plus vera doctrina dilucidatur, tanto magis falsa scientia in sanguinem vertitur, et peccatum. Plus etenim peccat, qui cognita veritate falsitatem sequitur, quam ille qui veritatis vocem nunquam audivit. Merito ergo mare in sanguinem vertitur, seque bibentes [Col. 0692C] necat et interficit, cum non jam ad mare, sed ad sanae fidei phialam super infusam sitientes currere debeant.

Et tertius effudit phialam suam super flumina, et super fontes aquarum, et factus est sanguis. Quid enim per flumina et fontes aquarum, nisi legis et prophetarum libros intelligimus? Super hos autem phialam suam, spiritualem videlicet expositionem, Ecclesiae doctores fuderunt, ne secundum litteram ulterius intelligerentur; »littera enim occidit, spiritus autem vivificat (II Cor. III, 6).« Occidit quidem, quando in sanguinem conversa est, a quo etiam suos observatores praecipit abstinere. Et prius quidem isti fontes, secundum historiam intellecti, [Col. 0692D] potabiles erant, nunc autem nisi spiritualiter intelligantur, haereticos faciunt. Sciant igitur se non aquam, sed sanguinem bibere, qui tali scientia delectantur.

Et audivi angelum aquarum dicentem: Justus es, [Col. 0693A] qui es, et qui eras sanctus, qui haec judicasti, quia sanguinem sanctorum et prophetarum fuderunt, et sanguinem eis dedisti bibere, digni enim sunt. Et audivi alterum ab altari dicentem: Etiam, Domine Deus omnipotens, vera et justa judicia tua. Laudat quartus praedicator superiorum doctorum sermones, insuper et Deo gratias agit, quia homines iniquos et superbos, qui magis haereticorum et philosophorum stultam sapientiam, quam veram et catholicam fidem credere et imitari voluerunt, in sua stultitia erroreque permisit. Ad quod confirmandum omnis ecclesiastica multitudo, quae a rectae fidei altari non discedit, respondit dicens: Etiam, Domine Deus omnipotens, vera et justa judicia tua. Vides quanta concordia est in populo Dei, et quomodo sancti praedicatores [Col. 0693B] omnes se vicissim respondent, et Dei opera et justificationes una voce praedicant et extollunt. Sequitur:

Et quartus angelus effudit phialam suam in solem, et datum est illi aestu affligere homines et igne. Et aestuaverunt homines aestu magno, et blasphemaverunt homines nomen Dei habentis potestatem super has plagas, neque egerunt poenitentiam, ut darent illi gloriam. Postquam Dei judicia angelus quartus laudaverat, ipse quoque nolens suam phialam esse otiosam, super solem eam effudit. Per solem hoc in loco illum intelligimus, qui cum sit caecus, omniumque tenebrarum caligine obvolutus [(1588) 1Kb] , Deum tamen justitiaeque solem se dicere non timebit. Hic ergo sanam doctrinam ferre non valens, et [Col. 0693C] phialam super effusam [(1589) 1Kb] graviter ferens, cum non habeat quod Ecclesiae doctoribus respondere queat, in suos irascetur et indignabitur, eosque infideles, ut moris est, vilesque vocabit, qui suas injurias non vindicaverint [(1590) 1Kb] ; unde ad tantam insaniam eos accendet et provocabit, ut non solum sanctos, verum etiam ipsum mundi creatorem blasphemare audeant [(1591) 1Kb] ; et hoc est quod dicitur: Et datum est illi aestu affligere homines, et igne, et aestuaverunt homines aestu magno; tali namque aestu, talique 348 igne saepissime homines affligi et aestuare videmus, cum tanta ira diabolo instigante exagitantur, ut vix a multis unus homo detineri valeat, quod ad facinus, quod mente conceperat, totus pallidus et turbatus, quasi fera in [Col. 0693D] sanguinem, ruat. Sequitur: Et blasphemaverunt nomen Domini habentis potestatem super has plagas, neque egerunt poenitentiam, ut darent illi gloriam. Vides ergo quid diaboli stimulus, quid cauda draconis, quid iniquitatis filius in his qui sibi obediunt [(1592) 1Kb] , quo igne eos succendat, quo aestu eos inflammet, quibusve stimulis eos exagitet.

Et quintus angelus effudit phialam super sedem bestiae, et factum est regnum ejus tenebrosum, et [Col. 0694A] commanducaverunt linguas suas prae dolore, et blasphemaverunt Dominum coeli in doloribus, et vulneribus suis, et non egerunt poenitentiam ex operibus suis. Quartus angelus super ipsam bestiam, quam et solem vocavit, quintus autem narratur phialam suam fudisse super sedem bestiae, majora, et fortiora ejus membra [(1593) 1Kb] , haeresiarchas videlicet et tyrannos intelligimus. Super hos autem phialas suas doctores effundunt, quando sua peccata, suosque errores eis ad memoriam reducentes, quas poenas quosque cruciatus pro eis passuri sunt, eis per ordinem exponunt; unde fit ut qui talibus verbis, si Deum propitium haberent, illuminari debuerant, obstinati potius contra veritatem, tenebrosi fiant et caeci. Et hoc est quod dicitur: Et factum est regnum [Col. 0694B] ejus tenebrosum. Sequitur: Et commanducaverunt linguas suas prae dolore, et blasphemaverunt Dominum coeli in doloribus et vulneribus suis, et non egerunt poenitentiam ex operibus suis. Ecce qui sapienter admoniti ad poenitentiam, et lacrymas converti debuerant, quasi quibusdam telis graviter vulnerati sanctorum verbis ad tantam iram et indignationem commoti sunt, ut et Dominum blasphemarent, et inter se ut frenetici, frendentes, quod dicerent non considerarent. Hoc est enim, quod ait: Et commanducaverunt linguas prae dolore. Quid enim aliud est linguam prae dolore manducare, nisi inconsiderate et irrationabiliter loqui? Sequitur:

Et sextus angelus effudit phialam suam in flumen illud magnum Euphraten, et siccavit aquam ejus, ut [Col. 0694C] praeparetur via regibus ab ortu solis. Flumen etenim magnum Euphrates, quod in multas partes dividitur, haereticos designat, qui in multiplices diversasque sectas dividuntur. Super hos autem phialam suae praedicationis angelus effudit, eorumque aquas fontes et torrentes desiccavit, magnaque ex parte eorum haereses destruxit. Unde factum est ut aqua desiccata, quae eis impedimento erat, via regibus ab ortu solis venientibus praepararetur. Reges enim dicuntur sancti, qui quoniam se prudenter regere norunt, nullum in eis habent vitia principatum. Unde Apostolus ait: »Non regnet peccatum in vestro mortali corpore (Rom. VI, 12).« Hi autem veniunt ab ortu solis, quia lux eos semper antecedit, nesciunt occasum, sed de virtute in virtutem, quasi de luce in lucem [Col. 0694D] gradientes, semper solis radios, quasi aquilae, intuentur.

Et vidi de ore draconis, et de ore bestiae, et de ore pseudoprophetae spiritus tres immundos, et in modum ranarum: sunt enim spiritus daemoniorum, facientes signa, et procedunt ad reges totius terrae, congregare illos ad praelium, ad diem magnum Dei omnipotentis (subauditur dicentis): Ecce venio sicut fur; beatus, qui vigilat, et custodit vestimenta sua, ne nudus ambulet, [Col. 0695A] et videant turpitudinem ejus, et congregabit illos in locum, qui vocatur Hebraice Armagedon. Vocatur enim Antichristus draco, propter fallendi fortitudinem et volubilitatem; vocatur et bestia, propter crudelitatem; vocatur autem pseudopropheta, quia se Christum esse mentitur. De cujus ore spiritus tres immundos exire dicit, quos subsequenter exponens, spiritus daemoniorum esse fatetur, et tali quidem trinitate praeditus daemoniorum omnes suos discipulos falsa signorum et prodigiorum virtute ditabit. Qui bene ranarum similitudinem habere perhibentur, quia eos quos sua dicacitate corrumpunt, garrulitate, et immunditia, omnique sorde replent. Hi autem procedunt ad reges totius terrae, non utique ad eos quibus via ab ortu solis praeparatur, [Col. 0695B] imo ad eos qui sola terrena et transitoria, honores et dignitates diligunt. Sed quare procedunt? Sequitur. Congregare illos in praelium ad diem magnum omnipotentis. Sic sic, diabole, diligis tuos, hoc est tuum consilium, ut contra eum pugnare eos suadeas cui neque tu, neque illud resistere valebit [(1594) 1Kb] ? Quod quidem ideo facis [(1595) 1Kb] , ut non solus, sed cum multis in judicio damneris. Vos autem sancti, cavete ne decipiamini, quibus ipse Dominus ait: Ecce venio sicut fur, cunctis hominibus meum adventum ignorantibus. Beatus ergo qui vigilat, et semper vigilat, ne quasi incautus praeoccupetur; 349 et custodit vestimenta sua, ne nudus ambulet, et videant turpitudinem ejus. His enim vestibus primus homo se nudatum esse sentiebat, quando dicebat: [Col. 0695C] »Audivi, Domine, vocem tuam, et abscondi me, eo quod nudus essem (Gen. III, 9);« quas quidem si bene custodisset, ejus et nostra turpitudo non apparuisset. Sequitur: Et congregabit illos in locum, qui vocatur Hebraice Armagedon [(1596) 1Kb] . Magedon namque locus est in quo (sicut in libro Regum et Paralipomenon legitur) Josias rex justissimus est interfectus (II Paral. XXXV, 22), de quo loco et Zacharias propheta in personam Domini ad judicium venientis loquitur, dicens: »Et aspcicient ad me, quem crucifixerunt (Zach. XII, 10).« Et paulo post: »In die illa magnus erit planctus in Jerusalem, sicut planctus ad Remonon in campo Magedon, et plangent terrae familiae, et familiae seorsum (ibid., [Col. 0695D] 11, 12).« Congregabuntur ergo in campo, qui vocatur Hebraice Armagedon, id est ante faciem Dei omnipotentis, qui non quasi probaturus, sed quasi judicaturus eos aspiciet.

Et septimus angelus effudit phialam suam in aerem, et exivit vox magna de templo a throno, dicens: Factum est. Et facta sunt fulgura, et voces, et tonitrua, et terraemotus factus est magnus, qualis nunquam fuit, ex quo homines fuerunt super terram: talis terraemotus, et sic magnus. Et facta est civitas magna in tres partes, et civitates gentium ceciderunt. Septimus angelus ultima praedicatio erit, quae ab Henoch [Col. 0696A] et Elia initium suscipiet. Qui bene phialam suam in acrem fudisse dicitur, quia palam et manifeste loquens Antichristum advenisse nuntiabit. Sequitur: Et exivit vox de templo, ac throno dicens: Factum est. Vox enim magna quae de templo exit, vox sanctorum est, qui tam terribili nuntio audito, vicissim se viriliter agere hortabuntur, dicentes: Factum est. Advenit ultimus dies, completae sunt scripturae prophetarum, moriamur ergo omnes pro nomine Christi. Confestim autem ab adversa parte malorum facta sunt fulgura, in multis videlicet signis et miraculis, Antichristo ejusque discipulis clarescentibus; et voces praedictarum ranarum, et tonitrua altae praedicationis haereticorum, ubique praedicantium. Et terraemotus factus est magnus, qualis nunquam [Col. 0696B] fuit, cunctis videlicet terrenis, et peccatoribus magno impetu in Ecclesiam insurgentibus, de quo terraemotu ipse Dominus loquitur, dicens: »Erit tunc tribulatio talis qualis non fuit ab origine mundi, nec futura est (Matth. IV, 21).« Tunc autem civitas illa magna iniquorum in tres partes dividetur, quatenus nemo in illa occisus reperiatur, cunctis pro modulo contra sanctos pugnantibus. Et prima quidem pars est Antichristus ejusque familiares; secunda vero multitudo haereticorum, ubique signa et prodigia facientium; tertia autem tyrannorum exercitus, ubique sanctos affligentium. Quod autem ait: Et civitates gentium ceciderunt, eos significat, qui eorum signis et doctrina decipientur.

Et Babylon magna venit in memoriam ante Dominum [Col. 0696C] dare ei calicem indignationis irae ejus. Et omnes insulae fugerunt, et montes non sunt inventi, et grando magna descendit de coelo in homines, et blasphemaverunt homines Deum, propter plagam grandinis, quoniam magna facta est vehementer [(1597) 1Kb] . Sicut enim Jerusalem sanctorum Ecclesiam, ita Babylon iniquorum omnium congregationem significat, cujus secundum quemdam modum videtur Deus oblitus, quia malos in suis iniquitatibus crescere et prosperari permittit. Quae tunc quidem in ejus memoriam reducetur, quando eam suae indignationis calice potabit. Quod autem calix passionem et mortem significet, pene omnes scripturae testantur. Sed quid est quod insulae fugiunt, et montes non inveniuntur? [Col. 0696D] nisi quia multae mundi hujus Ecclesiae, multique episcopi et doctores jam fatigati, et procellosas maris tempestates ferre non valentes, locum persecutoribus dabunt, et ne inveniantur, ubique se occultabunt; quod quidem in primitiva Ecclesia saepissime factum fuisse legimus; cum non qualescunque, sed ipsi apostolici viri se in cryptis, terraeque cavernis se abscondisse narrantur. Haec autem tanta persecutio quare fiat, subjungit dicens: Et grando magna, sicut talentum, descendit de coelo super homines. Haec enim grando septimi angeli praedicatio intelligitur, quae in tantum cum omni exercitu suo Antichristum in [Col. 0697A] iram et indignationem commovit, et exacerbavit, ut ipsum Deum pariter blasphemaverunt [(1598) 1Kb] . Quae grando bene talento comparatur, quoniam talentum septuaginta duarum librarum est, quot et discipuli Christi fuisse dicuntur, quorum praedicationem septimus iste angelus est imitatus. Haec autem superioribus continuanda sunt, illi videlicet loco ubi dicitur: Et exivit vox magna de templo a throno dicens: Factum est; inde enim usque ad hunc locum, interpunctio est, 350 quam Graeci dicunt parenthesin. Sequitur: Et blasphemaverunt homines Deum propter plagam grandinis, quia magna facta est vehementer. Sicut enim nos haereticorum verba, sagittas et grandinem computamus; ita et haeretici sanctorum praedicatione vulnerati, timentes, [Col. 0697B] quasi grandinem eam fugiunt, et impetum tempestatis.



CAPUT XVII.

Et venit unus de septem angelis, qui habebant septem phialas, et locutus est mecum dicens: Veni, et ostendam tibi damnationem meretricis magnae, quae sedet super aquas multas, cum qua fornicati sunt reges terrae; et inebriati sunt, qui inhabitant terram, de vino fornicationis ejus. Quod beato Joanni dicitur, universaliter toti Ecclesiae dicitur. Quia ergo de Babylone angelus loqui coeperat, plenissime eam qualis sit describens, admonet Ecclesiam, ut eam videat, et contempletur. [(1599) 1Kb] Veni, inquit, ostendam tibi damnationem meretricis magnae, quod per conversionem intelligimus, damnandam meretricem magnam. [Col. 0697C] Quae sedebat super aguas multas, quoniam in multis populis obtinet principatum. Cum qua fornicati sunt reges terrae; fornicati utique, quia male et illicite ea abusi sunt. Quamvis enim sine hac vita praesenti vincere nequeamus, cum ea tamen fornicari dicimur, si contra legem dissolute nimis et luxuriose ea utamur. Et inebriati sunt, qui inhabitant terram, de vino fornicationis ejus. Quid est enim vinum fornicationis ejus, nisi illicitum poculum ejus? De quo quidem terrae inhabitatores inebriantur, quia in tantum ab hujus vitae illecebris decipiuntur, ut quasi dementes, sui suaeque utilitatis obliti, per quam viam incedere debeant ignorant.

Et abstulit me in desertum in spiritu, et vidi mulierem [Col. 0697D] sedentem super bestiam coccineam, plenam nominibus blasphemiae, habentem capita septem, et cornua decem, et mulier erat circumdata purpura et coccino, et inaurata auro, et lapide pretioso, et margaritis, [Col. 0698A] habens poculum aureum in manu sua plenum abominatione et immunditia fornicationis ejus. Desertum non nisi ferarum et animalium irrationabilium esse solet habitatio. Merito ergo in desertum fertur, qui tantum, taleque visurus est monstrum. Et vidi, inquit, mulierem sedentem super bestiam coccineam. Haec enim bestia ex multis populis et gentibus constituitur; cujus caput non immerito Romam vocaveram, quae quidem bestia quoniam multorum sanctorum sanguinem fudit coccinea tota, et rubea apparet [(1600) 1Kb] . Quoniam vero multis idolorum portentis servivit, ideo nominibus blasphemiae plena esse dicitur. [(1601) 1Kb] Quae enim major blasphemia, quam aurum, lapides, et lingua deos vocare? Habebat autem capita septem, et cornua [Col. 0698B] decem, de quibus jam supra diximus, et plura in sequentibus dicemus. Talis ergo erat bestia. Sed qualis erat mulier quae super bestiam sedebat? Sequitur: Et mulier erat circumdata coccino et inaurata auro, et lapide pretioso, et margaritis. His enim ornamentis ad sui fornicationem suos attrahit amatores, per quae et caetera intelligimus, quibus miseri homines ab amore Dei ad vitae hujus felicitatem retrahuntur. Habebat autem et poculum in manu sua plenum abominatione, et immunditia fornicationis ejus, per quae persuasionem quamdam, et in bonis transitoriis delectationem intelligamus; quae quidem persuasio, et delectatio, superbia, avaritia, luxuria, caeterisque vitiis, quasi suavi aliqua potatione plena multos inebriat, et a recto itinere [Col. 0698C] deviare facit.

Et in fronte ejus nomen scriptum, Mysterium: Babylon magna, mater fornicationum et abominationum terrae. Et vidi mulierem ebriam de sanguine sanctorum, et de sanguine martyrum Jesu, et miratus sum cum vidissem illam, admiratione magna. Erat, inquit, in fronte ejus nomen scriptum, alterius quam sonare videbatur intelligentiae, in se continens mysterium, multorum videlicet secretorum. Vocatur enim Babylon magna; nulla enim antiquitus civitas tam nobilis, tamque potens, et tam omnibus divitiis, et deliciis, cunctisque superstitionibus, sicut Babylon, plena fuit. Haec populum Dei captivavit, haec usque ad fundamenta Jerusalem civitatem Dei destruxit; [Col. 0698D] hujus insuper rex Nabuchodonosor fuit omnium hominum superbissimus. Haec ergo quia sola praesentia bona dilexit, praesentem vitam, et malorum omnium congregationem, et ad caetera [Col. 0699A] quae Deus abominatur et odit, homines invitat, 351 merito fornicationum et abominationum mater vocatur. Haec autem, quia multorum sanctorum et martyrum Jesu sanguinem fudit, quasi jam plena, et satiata, ebria de eo esse perhibetur. Cujus impietatem et crudelitatem beatus Joannes non modica admiratione miratus est.

Et dixit mihi angelus: Cur miraris? Ego tibi dicam sacramentum mulieris, et bestiae quae portat eam quae habet capita septem et cornua decem. Bestia, quam vidisti, fuit et non est, et ascensura est de abysso, et in interitum ibit, et mirantur inhabitantes terram (quorum nomina non sunt scripta in libro vitae a constitutione mundi) videntes bestiam quae erat, et quae non est. Ego, inquit, tibi dicam mulieris et bestiae [Col. 0699B] sacramentum; audi et intellige quid utrumque significet. Bestia enim quam vidisti fuit et non est, fuit enim ad tempus bestia ista: claruerunt aliquando saeculi hujus potentes, et honoribus et dignitatibus sublimati, ac si aeterni essent, ab hominibus verebantur. Sed jam quidem non est, quia et assidue de hac vita transit, et tam brevi tempore in ea moratur, ut una eademque hora et esse et non esse videatur. Et ascensura est de abysso, et in interitum ibit [(1602) 1Kb] . Ascensura est enim de abysso, quia iniquorum animae ad corpora resurgenda revertentur; iterum ad tartara praecipitatae, et animae simul, et corpora aeternos cruciatus sustinebunt. Et tunc quidem peccatores, qui in libro vitae scripti non sunt, neque Dei memoria digni habentur, super hanc bestiam [Col. 0699C] mirabuntur et obstupescent, videntes eos damnari, qui soliti fuerunt cum magna potentia caeteros judicare. Sequitur:

Et hic est sensus qui habet sapientiam. Septem capita septem montes sunt, super quos mulier sedet. Et reges septem sunt; quinque ceciderunt, et unus est, et alius nondum venit, et cum venerit oportet illum breve tempus manere. Expositio est praedictae similitudinis. Hic, inquit, est sensus, et intellectus eorum quae dicta sunt, quod et ille quidem bene intelligit qui habet sapientiam. Et septem capita, septem montes sunt: septem etenim montes supra quos mulier sedet, [Col. 0700A] totidemque reges, septem, ut in sequentibus declarabitur, tempora significant, sex videlicet aetates, et septimum sextae aetatis tempus, et ipsum quidem breve et ultimum. Unde et subditur: Quinque ceciderunt, et unus est, et alius nondum venit [(1603) 1Kb] ; quinque namque aetates, et quinque regna cum suis regibus jam tunc transierant, quando beatus Joannes ista loquebatur, sexta vero aetas, et sextum cum suis regibus regnum tunc incipiebat, quae et nunc quidem volvitur, et usque ad Antichristi tempora perseverabit. Alius autem, qui nondum venit, ipse est Antichristus, qui quoniam in fine hujus sextae aetatis venturus est, septimus ponitur, et ipse quidem cum venerit, oportet eum breve tempus manere, non enim nisi tres annos, et dimidium [Col. 0700B] regnabit.

Et bestia, quae erat, et non est, et ipsa octava est et de septem est, et in interitum vadit. Omne namque totum ex suis partibus constat [(1604) 1Kb] , et cum nihil aliud sit totum, quam conjunctio partium, differt tamen totum ab unaquaque parte. Unde et bestia ista, videlicet ecclesia malignantium, quae ex septem praedictis temporibus constituitur, secundum se quidem octava est, secundum constitutionem vero partium, de septem est, quod dialectici quidem facile intelligunt. Et ipsa nimirum cum omnibus suis partibus in interitum vadit.

Et decem cornua, quae vidisti, decem reges sunt, qui regnum nondum acceperunt, sed potestatem tanquam reges una hora accipient post bestiam. Hi unum [Col. 0700C] consilium habent, et virtutem et potestatem suam bestiae tradent. Hi cum agno pugnabunt, agnus vincet illos, quia Dominus dominorum est, et Rex regum, et qui cum illo sunt, vocati, electi, et fideles [(1605) 1Kb] . In mente habeto quod ex omnibus iniquis 352 hanc bestiam constitui diximus, ejusque partes omnium aetatum iniquos et pessimos esse exposuimus. Magna ergo ejus pars Antichristus est, siquidem omnibus iniquior et detestabilior erit, unde non immerito totius bestiae nomen sibi usurpat. Huic autem ejusdem iniquitatis decem reges adhaerebunt, quorum virtute et tyrannide multa mala contra sanctos operabitur. [Col. 0701A] Pugnabit autem cum agno, sed vincetur; quoniam sicut scriptum est. »Dominus noster Jesus Christus interficiet eum spiritu oris sui, et destruet illustratione adventus sui (II Thess. II, 8).« Haec autem breviter transcurrimus, quia ad litteram intelliguntur.

Et dixit mihi: Aquas quas vidisti, ubi meretrix sedet, populus, et gens, et linguae, et decem cornua quae vidisti, et bestiam odient fornicariam et desolatam facient illam, et nudam, et carnes ejus manducabunt, et ipsam igne concremabunt. Deus enim dedit in corda illorum, ut faciant quae illi placitum est, ut dent regnum suum bestiae, donec consummantur verba Dei. Et mulier, quam vidisti, civitas est quae habet regnum super reges terrae. Haec quae ipse beatus [Col. 0701B] Joannes exponit, non multum in his exponendis est laborandum.



CAPUT XVIII.

Post haec vidi alium angelum descendentem de coelo, habentem potestatem magnam, et terra illuminata est gloria ejus, et exclamavit in fortitudine, dicens: Cecidit, cecidit Babylon magna, et facta est habitatio daemoniorum, et custodia omnis spiritus immundi, et custodia omnis volucris immundae, et odibilis, quia de vino fornicationis ejus biberunt omnes gentes, et reges terrae, qui cum illa fornicati sunt; et mercatores terrae de virtute deliciarum ejus divites facti sunt. Hic angelus, aliquis magnus Ecclesiae doctor, et cum illo, et per illum caeteri intelligi possunt, qui jam in signis manifestis cognoscentes judicii diem appropinquare, [Col. 0701C] constanter et forti voce praedicantes, quantum huic mundo, suisque amatoribus discrimen immineat, potentialiter nuntiabunt. Unde et ab ejus gloria terra dicitur esse illuminata, quia quae prius latebant, isti revelabunt. Qui bene de coelo descendere dicitur; quoniam inde hoc totum divina inspiratione suscipiet, quod caeteris Christi fidelibus nuntiabit. Sequitur: Cecidit, cecidit Babylon magna. Usitatissimus enim est iste locutionis modus, ut ea, quae certissime fieri scimus, prius etiam quam fiant facta dicamus: unde et eos jam vicisse dicimus, quos victores fore putamus, et eos quos morti propinquos videmus, jam mortuos nuntiamus. Sic ergo angelus in hoc loco, quia non dubitat subito esse [Col. 0701D] Babylonem perituram, ac si jam cecidisset, quasi de praeteritis loquens ait: Cecidit, cecidit Babylon magna. Ac si dicat: Nullam spem in ea ulterius habeatis, nullum amorem in ea ponatis, quia in proximo miserabiliter ruere videbitis; non vos fallat, non vos decipiat, cujus omnis pulchritudo subito evanescet. Et facta est habitatio daemoniorum [(1606) 1Kb] . Postquam enim Babylon, id est malorum congregatio in tenebras subversa ruerit, quos nisi malignos [Col. 0702A] spiritus in ea habitare credere possumus [(1607) 1Kb] ? Quis pro ea nisi immundi spiritus, immundaeque volucres eam custodient. Ipsae namque eam custodient, quia semper de ejus poenis saturabuntur. Et tunc quidem omnibus odibilis fiet, quando ipsi quoque, quibus servierat, eam affligere non cessabunt. Sed quorsum haec? Sequitur:

Quia de vino fornicationis ejus bibent omnes gentes, et omnes reges terrae, qui cum illa fornica i sunt. Ejus igitur fornicatio est causa, cur iram et indignationem, multasque hujus mundi aerumnas omnes gentes, omnesque reges terrae incurrant et patiantur.

Et mercatores terrae de virtute deliciarum ejus divites facti sunt. Sicut enim Apostolus ait: »Nemo militans [Col. 0702B] Deo, implicat se negotiis saecularibus (Tim. II, 4).« Terrae mercatores sunt, qui non aeternis bonis, sed de Babylonis deliciis ditari cupiunt.

Et audivi aliam vocem de coelo dicentem: Exite de illa, popule meus, et ne participes sitis delictorum ejus, et de plagis ejus non accipiatis; quoniam pervenerunt peccata ejus usque ad coelum, et recordatus est Dominus iniquitatum ejus. Reddite illi, sicut illa reddidit vobis; et duplicate duplicia secundum opera ejus. Hoc enim in omnibus Scripturis Dominus populum suum admonet, dicens: Exite de illa, popule meus; relinquite non tantum corpore, quantum corde iniquorum conversationem; et ne participositis delictorum ejus; ne simul cum ea fortasse de plagis et de poenis ejus postmodum accipistis [(1608) 1Kb] . [Col. 0702C] Qui enim participes sibi sunt in peccatis, participes erunt et in tormentis. Quoniam pervenerunt 353 peccata ejus usque ad coelum, siquidem in tantum creverunt, ut pro sua magnitudine ante Deum cum quadam accusatione recitentur. Unde et subditur: Et recordatus est Dominus iniquitatum ejus. Quarum quidem, quia impunitas esse relinquebat, oblitus esse videbatur.

Reddite illi, sicut ipsa reddidit vobis, et duplicate duplicia secundum opera ejus. Nam quia iniquorum tormenta, juxta sanctorum, quos afflixerant sententiam, et voluntatem fient, ideo eis ab ipsis sanctis inferri dicuntur. Quae bene quidem duplicari praecipiuntur, quia illi in sola corpora potestatem acceperunt; [Col. 0702D] sancti autem in animas et corpora potestatem habebunt. Unde et subditur: In poculo, quo miscuit vobis, miscete illi duplum, et quantum glorificavit se, et in deliciis fuit, tantum date ei tormentum, et luctum. Hoc est, quod diviti per Abraham in Evangelio dicitur: »Fili, recordare, quia recepisti bona in vita tua, et Lazarus similiter et malo; nunc autem hic consolatur, tu vero cruciaris (Luc. XVI, 25).« Juxta qualitatem ergo deliciarum crescit [Col. 0703A] numerus tormentorum. Quia is corde suo dixit: Sedeo regina, et vidua non sum, et luctum non videbo, ideo in una die venient plagae ejus, mors, et luctus, et fames, et igni comburetur, quia fortis est Deus, qui judicabit illam [(1609) 1Kb] . Iniquorum etenim multitudo dum sibi hujus vitae felicitatem et prosperitatem abundare conspicit, non ad mala quae illi ventura sunt, attendit, sed in solis praesentibus bonis, quibus male utitur, superbit et gloriatur. Et quamvis subito regia dignitate et honore carere, et vitali fortitudine viduari, omnique luctu et miseria repleri valeat; tamen ut stulta, et inscia in corde suo loquitur dicens: Sedeo regina; omnes me, quasi dominam venerantur, et vidua non sum, neque consilio et auxilio destituta, et luctum non videbo, [Col. 0703B] quae mihi falso quidam promitunt. Ideoque una die, imo una hora, quando dicetur: Ite, maledicti, in ignem aeternum, venient plagae ejus, mors videlicet aeterna, et luctus indeficiens, et fames insatiabilis. Et igni comburetur, illo scilicet inexstinguibili, de quo nunc diximus; quia fortis est Deus, qui judicabit illam, cujus judicio et voluntati nulla fortitudo resistere valebit.

Et plangent, et flebunt super illam reges terrae, qui cum illa fornicati sunt, et in deliciis vixerunt, cum viderint fumum incendii ejus longe stantes, propter timorem tormentorum ejus dicentes: Vae, vae civitas illa magna Babylon, civitas illa fortis, quoniam una hora venit judicium tuum. Flebunt, inquit, et lugebunt omnes reges terrae atque potentes, non tantum [Col. 0703C] illam quantum se propter illam, quoniam infeliciter dilexerunt illam, [(1610) 1Kb] . Infeliciter quidem, quoniam cum illa fornicati sunt, magis ad luxuriam et delicias, carnisque voluptates, hanc vitam amantes, quam ut Deo servirent, et in ejus vinea laborarent, et tandem finito labore mercedem operis secum reportarent. Flebunt, inquit, cum viderint fumum incendii ejus longe stantes, id est longe stare desiderantes, propter timorem tormentorum ejus. Desiderio quidem longe stabunt, actu tamen in ipsa erunt; in ipsa, et cum ipsa ardebunt. Plangent utique et dicent: Vae, vae, civitas illa magna Babylon, civitas illa fortis tu es quam sic perire videmus, quoniam sic incendiis tradita es, quam nos stulti et [Col. 0703D] infelices aeternam esse opinabamur. Et ecce una hora venit judicium tuum, una hora cecidit superbia tua.

Et negotiatores terrae flebunt, et lugebunt super illam, quoniam merces eorum nemo emet amplius: merces auri, et argenti, et lapidis pretiosi, et margaritae, et byssi, et purpurae, et serici, et cocci, (et omne lignum thyinum, et omnia vasa eboris, et omnia vasa de lapide pretioso, et aeramento, et ferro, et marmore, et cinnamomum) et odoramentorum, et unguenti, et [Col. 0704A] thuris, et vini, et olei, et similae, et tritici, et jumentorum, et ovium, et equorum, et rhedarum, et mancipiorum, et animarum hominum. Flebunt, inquit, et lugebunt mercatores terrae, supradictae civitatis destructionem: quae quamvis ad litteram intelligi possunt, sunt tamen illi mercatores, qui diversarum mercium negotiationibus hujus mundi homines fallere solent. Hi autem sunt maligni spiritus, qui post hujus mundi homines destructionem ideo flebunt, et lugebunt quia neminem invenient cui suae iniquae artis vendant suppellectilem. Aurum namque et argentum, lapides pretiosi et margaritae, byssus et purpura, sericum et coccum, quae ad ornamentum et decorem pertinent, sapientiam, et virtutes, et morum honestatem significant. Lignum vero thyinum, [Col. 0704B] et omnia vasa eboris, et 354 omnia vasa de lapide pretioso, et aeramento, et ferro, et marmore, quia quamvis ad se decorandos super se divites non ferant, eorum tamen gloriam et potentiam demonstrant, honores et dignitates designant, quibus divitum superbia extollitur et gloriatur. Cinnamomum autem, et amomum, et adoramenta, et thus, et unguenta, quae ad nares et ad olfactum maxime pertinent, quibus etiam membra aegrota et debilia solidantur, et sanantur, sancti Spiritus gratiam inuuunt. Vinum vero, et oleum, et simila, et triticum, quibus hominum vita sustentatur, litterarum studia et doctrina intelligitur. Haec autem omnia maligni spiritus aut vendunt, aut vendere quidem sese fingunt. Vendunt autem et jumenta, illa scilicet, de quibus [Col. 0704C] dicitur: »Computruerunt jumenta in stercore suo (Joel I, 17)« Vendunt et oves de quibus Dominus ait: »Ecce ego mitto vos sicut oves inter lupos (Matth. V, 16)« Has enim vendere quid est, nisi morti tradere? Sed quid mirum, si istas vendunt, cum illam maximam et praecipuam ovem vendere [(1611) 1Kb] non timuerint? Vendunt similiter equos, et rhedas, et mancipia, per quos vel haereticos intelligimus, in quibus, et per quos mali contra bonos praeliantur; sive etiam doctores, quorum servitio ad patriam reportantur. Vendunt autem et animas hominum, quas si non vendidissent, hodie tot captivos infernus non habuisset. Sequitur:

Et poma desiderii animae tuae discesserunt a te, et [Col. 0704D] omnia pinguia, et praeclara praeterierunt a te, et amplius illa jam non invenies. Mercatores horum, qui divites facti sunt, ab ea longe stabunt propter timorem tormentorum ejus, flentes, et lugentes, et dicentes: Vae, vae, civitas illa magna, quae amicta erat purpura, et bysso, et cocco, et deaurata auro, et lapide pretioso, et margaritis, quoniam una hora destitutae sunt tantae divitiae. Poma, inquit, mitia et suavia, quae voluntas et anima tua devorare desiderabat, discesserunt [Col. 0705A] a te, et omnia pinguia virtutum pinguedine, et praeclara vitae, et morum honestate praeterierunt a te, et amplius illa jam non invenies. [Quando enim haec inveniebas, crudeliter ea persequebaris, et perdebas. Quia ergo sanctos occidisti, nequaquam eos tibi auxiliatores invenies [(1612) 1Kb] ]. Mercatores horum, quae superius enumeravimus, ab ea longe stabunt, id est longe stare desiderabunt, propter timorem tormentorum ejus flentes et lugentes, et dicentes: Vae, vae civitas illa magna, quae amicta erat purpura, et bysso, et cocco, et deaurata auro, et lapide pretioso, et margaritis. Haec omnia regiam indicant dignitatem, his potentes et nobiles hujus saeculi ornantur. Per quae hujus nobilissimae civitatis potentiam et sublimitatem demonstrat. Sed haec [Col. 0705B] una hora peribunt, quoniam ad unius jussionis vocem coelum et terra transibunt.

Et omnis gubernator, et omnis qui in lacum navigat, et nautae qui in mari operantur, longe steterunt, et clamaverunt videntes locum incendii ejus, dicentes: Quae similis civitati huic magnae? Et miserunt pulverem super capita sua, et clamaverunt flentes, et lugentes, et dicentes: Vae, vae civitas illa magna, in qua divites facti sunt omnes, qui habebant naves in mari, de pretiis ejus, quoniam una hora desolata est. Omnis, inquit, gubernator, per quem reges, philosophos et haereticos, caeterosque, quibus mundi regimina commissa sunt, intelligimus. Et qui in lacum navigat, id est qui incautis piscibus, et baptizatis hominibus insidiatur. Et nautae, qui in mari operantur, [Col. 0705C] id est divites et potentes hujus saeculi, qui per hoc mare magnum et spatiosum suos exercitus, navesque iniquas, piratis, homicidiis et latronibus plenas, et contra sanctos, et Ecclesiam ducunt, et caedes, et incendia, rapinas caeteraque iniquitatis opera quotidie agere non cessant. Hi omnes longe steterunt, ut superius diximus, et clamaverunt, videntes locum incendii ejus, locus enim iste, infernus est, dicentes: Quae similis civitati huic magnae? Hoc enim prae stupore et admiratione dicunt: Et miserunt pulverem super capita sua: quoniam etsi fecerunt poenitentiam, tamen et ipsam quidem infructuosam pro suis iniquitatibus agentes, terram et pulverem se esse cognoscent. Clamant autem, flent [Col. 0705D] et lugent, stupent et admirantur de hujus mundi tam subita destructione, qui tot reges et regna, tot gentes et nationes suis honoribus divitiisque ditabat. Cuncta enim vilia tunc, et sine honore apparebunt, quae nunc quidem chara et pretiosa esse videntur.

Exsulta super ea coelum, et vos apostoli et prophetae, quoniam judicavit Deus judicium vestrum de illa. Expositis enim omnibus, quae ad malorum confusionem et ad ignominiam pertinebant, ad gaudium et exsultationem, angelus qui loquebatur fideles hortatur, dicens: Exsulta super ea coelum, id est omnis Ecclesiae multitudo, et maxime vos sancti apostoli et prophetae, quia judicavit Deus judicium vestrum [Col. 0706A] de illa. »Laetabitur enim justus, sicut scriptum est, cum viderit vindictam (Psal. LVII, 11).« Sicut enim pro his, qui salvari possunt, assidue Deum sancti exorant, ita de illorum poena, 355 qui irrecuperabiliter damnati sunt, quia eam Deo placere cognoscunt, exsultant et gaudent [(1613) 1Kb] .

Et sustulit unus angelus fortis lapidem, quasi molarem, magnum, et misit in mare, dicens: Hoc impetu mittetur Babylon magna civitas illa, et ultra jam non invenietur. In mentis namque excessu posito apparuit beato Joanni angelus unus, qui ideo fortis vocatur, quia fortia operatur. Hic enim sustulit, id est sublevare visus est, lapidem unum molarem magnum, et misit illum in mare; qui utique secundum naturae suae gravitatem, semper profundum [Col. 0706B] et ima petit, et quia rotundus et volubilis est, postquam semel ad occasum vergit, etiamsi teneri velit, stare non potest. Cui bene Babylon comparari potest, quae semel quidem damnata, suaeque damnationis sententia accepta, nulla vi, nullo conamine, nullis precibus stare valebit, quin in profundum laci et in inferni inferiora submergatur. Unde et dicit: Hoc impetu mittetur Babylon, civitas illa magna. Et ulterius jam non erit.

Et vox citharaedorum et musicorum, et tibia canentium, et tuba non audietur in te amplius, et omnis artifex non invenietur in te amplius, et vox molae non audietur in te amplius, et lux lucernae non lucebit in te amplius, et vox sponsi et sponsae non audietur adhuc in te. Et haec quidem ad litteram intellecta, omnimodam [Col. 0706C] illius civitatis destructionem significant. Allegorice autem per citharaedos et musicos, per tibiam tubamque canentes [(1614) 1Kb] , philosophos et sapientes intelligere possumus, qui eam suavi modulatione verborum mulcebant, et mundi hujus oblectamenta amare suadebant, quales Orpheus et Alcaeus, Tullius et Horatius, multique alii fuisse memorantur. Hi autem et artifices dici possunt, qui artes ipsas et docebant et faciebant. Et vox molae non audietur in te amplius; ubi enim mola non auditur, ibi neque cibus, neque hominum habitatio est. Et lux lucernae non lucebit tibi amplius; in tenebris enim praecipitata, non tantum communi luce solis lunaeque carebit, verum etiam ipsam privatam [Col. 0706D] propriaeque lucernae lucem non habebit, siquidem nec ipsi ejus oculi sibi utiles erunt. Et vox sponsi et sponsae non audietur in te. Ubi enim sponsus et sponsa non auditur, humani generis propagatio aufertur. Amodo igitur sterilis erit, quae in tantorum filiorum multitudine gloriabatur. Quare autem haec fiant, subinfertur:

Quia mercatores tui erant principes terrae, et quia in veneficiis tuis erraverunt omnes gentes. Et in ea sanguis prophetarum et sanctorum inventus est, et omnium qui interfecti sunt in terra. Tam dives enim, tamque nobilis civitas ista fuit ut quos ipsa mercatores habebat, aliarum gentium principes essent. Ad [Col. 0707A] ejus tamen nequitiae cumulum hoc intelligi potest, ut tam impia et avara fuerit, quod eos poneret principes, qui mercatores esse solebant. Tales enim suis calculationibus facile eos decipiunt, quibus dominantur, et non solum tributa exigunt, verum etiam omnibus, quae possident, suis astutiis non exspoliant. Sequitur:

Quia in veneficiis tuis erraverunt omnes gentes, etc. Ibi enim veneficia, ubi medicamina; ibi haereses fabricatae sunt, quibus omnes gentes erraverunt, ubi sanguis sanctorum et prophetarum et fusus et inventus est; et non solum sanctorum, verum etiam omnium, qui ubique terrarum interfecti sunt. Quis enim nisi iniquorum congregatio humanum sanguinem fundere novit? Ab ea igitur [Col. 0707B] omnis sanguis requiretur, qui super terram fusus est, cujuscunque etiam si infidelium est [(1615) 1Kb] .



CAPUT XIX.

Post haec audivi quasi vocem magnam turbarum multarum in coelo dicentium: Alleluia, laus, et virtus Deo nostro, et gloria, quia vera, et justa judicia ejus sunt, quia judicavit de meretrice magna, quae corruperat terram in prostitutione sua, et vindicavit sanguinem servorum suorum de manibus ejus. Et dixerunt iterum: Alleluia. Et fumus ejus ascendit in saecula saeculorum. Et viginti quatuor seniores ceciderunt, et quatuor animalia, et adoraverunt Deum sedentem super thronum, dicentes: Alleluia, amen. Haec enim magna vox turbarum multarum, vox est sanctorum laetantium, et gratias Deo agentium, ipsumque cum [Col. 0707C] gaudio et voce 356 exsultationis laudantium. Quid enim aliud est alleluia, nisi laudate Deum; unde et subditur: Laus, et gloria, et virtus Deo nostro. Quare hoc? Quia vera, et justa judicia ejus sunt. Unde probas? Quia judicavit de meretrice magna [(1616) 1Kb] ; quoniam totam terram in sua prostitutione, fornicationeque corrupit. Et vindicavit sanguinem servorum suorum, qui effusus est de manibus ejus. Quibus auditis, iterum laetabundi dixerunt, alleluia, pro talibus tantisque judiciis, et auxiliis Deum laudantes et magnificantes. Et fumus ejus ascendit in saecula saeculorum, ut, Dei laudibus crescentibus. crescant pariter et tormenta malorum. Post haec viginti quatuor seniores, et quatuor animalia (in quibus omnes Novi Veterisque Testamenti patriarchas [Col. 0707D] et prophetas, apostolos et doctores intelligimus) ceciderunt in faciem suam, et adoraverunt Deum, sedentem super thronum majestatis suae, dicentes: Amen, alleluia; ea videlicet confirmantes, quae ex multarum superiorum voce turbarum audierant; Deumque pariter laudantes, in cujus laude tanta et talia dicebantur.

[Col. 0708A] Et vox de throno exivit, dicens: Laudem dicite Deo nostro, omnes sancti ejus, et qui timetis Deum, pusilli et magni. Prius enim tota Ecclesia, deinde utriusque Testamenti patriarchae et doctores; postmodum vero ipsi angeli Deum laudant, aliosque omnes, parvos simul et magnos ad laudem invitant. Thronus autem hic ille intelligitur, qui inter novem anglorum ordines enumeratur. Quibus hortantibus, quid sequitur, audiamus:

Et audivi quasi vocem tubae magnae, et sicut vocem aquarum multarum, et sicut vocem tonitruum magnorum dicentium, alleluia, qui regnat Dominus Deus noster omnipotens. Et vox quidem magnae tubae, doctores, voces autem aquarum, omnium fidelium multitudinem; voces vero magnorum tonitruum, [Col. 0708B] angelorum omnium exercitus designant. Isti autem omnes Deum laudantes, alleluia decantabant, dicentes: Gaudeamus, et exsultemus, et demus gloriam ei, quia venerunt nuptiae agni, et uxor ejus praeparavit se, et datum est illi ut cooperiat se byssino splendente, et candido; byssinum autem justificationes sunt sanctorum.

Et dixit mihi: Scribe: Beati qui ad coenam nuptiarum Agni invitati sunt. Gaudent enim omnes sancti et laetantur, et dant gloriam Deo, quia venerunt nuptiae Agni, qui tollit peccata mundi, quando corporibus animabus conjunctis, sponsam suam S. Ecclesiam in coelestes thalamos introducat. Hoc est enim, quod dicitur: Et uxor ejus praeparavit se. Uxoris enim praeparatio, carnis est resurrectio. Et [Col. 0708C] datum est illi, et a Deo concessum, ut cooperiat se byssino splendente et candido. Quod, quid significet, quia exponit, nobis exponere non licet. Byssinum enim, inquit, justificatio sanctorum. Sicut enim byssus, id est linum, de terra exortum cum multo labore in telam et vestimentum perficitur, ita justificationes sanctorum et virtutes per multas tribulationes in carne mortali oriuntur et crescunt. Quod autem scribere praecipit, eos esse beatos, qui ad coenam nuptiarum Agni vocati sunt, firmam et immobilem de eorum beatitudine Dei sententiam esse demonstrat. Unde et subditur: Et dixit mihi: Haec vera sunt verba Dei. Hoc est enim, quod in prophetis dicitur: »Os enim Domini locutum est (Isa. XL, 5).«

Et cecidi ante pedes ejus, ut adorarem eum. Et [Col. 0708D] dixit mihi: Vide ne feceris, conservus tuus sum, et fratrum tuorum, habentium testimonium Jesu. Deum adora. Testimonium Jesu est spiritus prophetiae. Audita enim tanta promissione de bonorum beatitudine, angelum, qui loquebatur, adorare voluit beatus Joannes, eique interdicit, cum sicut et caeteri, qui Jesu testimonium habent et ferunt, servus et ipse [Col. 0709A] ejus sit, solumque Deum adorare praecipit Sed quid est Jesu testimonium habere? Sequitur: Testimonium enim Jesu, est spiritus prophetiae. Quicunque [Col. 0710A] ergo de Jesu hoc testificatur, creditque, quod prophetae praedixerant, hunc Jesu testimonium habere non dubium est.



LIBER SEXTUS
[Col. 0709]

[Col. 0709A] 357 Et vidi coelum apertum, et ecce equus albus, et qui sedebat super eum, vocabatur fidelis et verax, et justitiam judicat, et pugnat. Oculi autem ejus sicut flamma ignis, et in capite ejus diademata multa, habens nomen scriptum, quod nemo scit, nisi ipse. Et vestitus erat veste aspersa sanguine, et vocatur nomen ejus Verbum Dei. Iterum enim beatus Joannes, sicut in caeteris libris, a principio nascentis Ecclesiae incipiens, usque ad finem eam describit, qui tunc quidem [Col. 0709B] coelum apertum vidit, quando prius ad praedicandum doctores de Ecclesia ubique discurrere, atque in eam introducere undique fideles inspexit. Unde, vidi, inquit, coelum apertum, id est mysteria revelata, per homines in Ecclesiam intrantes, et subditur, et ecce equus albus. Albus enim equus, baptismate candidatus, et super nivem dealbatus, carens macula et ruga, apostoli et doctores intelliguntur. Fidelis autem et verax, quia super eum sedebat Christus Dominus noster, de quo dicitur: »Qui ascendit super equos tuos, et quadrigae tuae salvatio (Habac. III, 8).« Hic autem et justitiam judicat, et semper pro justitia pugnat; cujus oculi sic sunt ut flamma ignis, apostoli scilicet et prophetae, qui in [Col. 0709C] Ecclesiae capite praelucentes, claro et perspicaci intuitu cuncta Ecclesiae sacramenta usque ad saeculi consummationem vident et considerant. Et in capite ejus diademata multa. Quoties enim sancti vincunt, toties Christus coronatur, quia omnis illorum victoria ad Christum refertur, qui est mirabilis in sanctis suis; unde et ipsi dicunt: »In Deo faciemus virtutem (Psal. LIX, 14).« Habens nomen scriptum, quod nemo scit, nisi ipse. Ipse quidem hoc nomen scit, quia caput est, cum caeteris Ecclesiae membris, qui ejusdem corporis partes sunt. Et vestitus erat veste aspersa sanguine; id est carne virginali et incorrupta, militis lancea perforata. Unde propheta: »Quis est iste, qui venit de Edom, tinctis vestibus de Bosra?« (Isa. LXIII, 1.) Et vocatur nomen ejus Verbum [Col. 0709D] Dei. Hoc autem nomen non Judaeus, non haereticus, non paganus cognovit. Nemo enim scit hoc nomen, nisi ipse, id est Ecclesia sua cum ipso. Quod autem ipse, et Ecclesia unum sint, audi quid per beatum Joannem, qui modo loquitur, etiam in Evangelio dicat: »Non pro his, inquit, rogo tantum, sed et pro eis, qui credituri sunt per verbum eorum in me, ut omnes unum sint, sicut et tu, Pater in me, et ego in te, ut et ipsi in nobis unum sint (Joan. XVI, 20).« Quod ergo Ecclesia scit, nemo scit, siquidem unum sunt et Ecclesia, et ipse.

Et exercitus, qui sunt in coelo, sequebantur eum in [Col. 0710A] equis albis, vestiti byssinum album mundum, et ex ore ipsius procedit gladius, ex utraque purte acutus, ut in ipso percutiat gentes, et ipse reget eas in virga ferrea, et ipse calcat torcular vini furoris irae Dei omnipotentis, et habet in vestimento, et in femore suo scriptum: Rex regum, et Dominus dominantium. Exercitus, inquit, qui sunt in coelo, sanctorum videlicet congregationes, in quibus sunt martyres, confessores et virgines, sequebantur eum in equis [Col. 0710B] albis, per quos eorum corpora baptismate candidata intelliguntur, vestiti byssinum album mundum: quod ipse superius exponens, sanctorum justificationes esse dixit. Sequuntur igitur eum, quia eadem via incedentes, in quantum possunt, eum imitantur. Gladius autem ex utraque parte acutus, qui ex ejus ore procedit, ipse est, de quo Apostolus ait: »Et gladius spiritus, quod est verbum Dei (Ephes. VI, 17).« Itemque: »Vivus est sermo Dei et efficax, et penetrabilior omni gladio ancipiti (Hebr. IV, 12).« In hoc autem gladio percutit gentes, quia nemini parcens, omnium iniquitates et vitia redarguit. Et ipse reget eas in virga ferrea, id est recto et forti imperio, invincibili et inflexibili regimine. Torcular autem vini furoris et irae, quod ipse calcat, illud est de [Col. 0710C] quo alibi dicitur: »Torcular calcavi solus, et de gentibus non est vir mecum (Isa. LXIII, 5).« Quoties enim mundum istum nequam pro suis sceleribus perimit, et damnat, toties torcular in ira, et furore calcat. Sic enim quondam Judaeos calcavit, eorumque sanguine omnes circa Jerusalem fossas replevit. Et habet in vestimento, et in femore suo scriptum, Rex regum, et Dominus dominantium. Quod enim per vestimentum et femur, nisi humanitas intelligitur, qua et divinitas vestiebatur, et generis propagatio dilatatur? Non ergo secundum divinitatem tantum, verum etiam secundum humanitatem, in qua de inimicis triumphavit, Rex regum, et Dominus dominantium esse credatur.

[Col. 0710D] Et vide unum angelum stantem in sole, 358 et clamavit voce magna, dicens omnibus avibus, quae volabant per medium coelum: Venite, congregamini ad coenam magnam Dei, ut manducetis carnes regum, et carnes tribunorum, et carnes fortium, et carnes equorum sedentium in ipsis, et carnes omnium liberorum, ac servorum, et pusillorum, ac magnorum. Angelus iste, qui in sole stare videtur, Christus est, de quo dicitur: »In sole posuit tabernaculum suum (Psal. XVIII, 6).« In sole stare, est palam et manifeste omnibus apparere. Et aves quidem, quae per medium coelum volant, vel Ecclesiae doctores ubique [Col. 0711A] discurrentes, vel maligni spiritus, qui in hoc aete principantur, intelligi possunt: nam et isti, et illi ad coenam Dei congregantur, et utrique sibi a Deo paratam escam comedunt, sed alio et alio modo. Sancti namque carnes regum, et tribunorum, caeterorumque comedunt, secundum hoc, quod beato Petro plenum immundis animalibus linteum ostensum est eique praeceptum ut mactaret et manducaret; cujus rei significationem ipse intelligens, his, qui secum erant, sic ait: »Vos scitis quam abominatum sit viro Judaeo conjungi, aut accedere ad alienigenam, sed mihi ostendit Deus, neminem communem, aut immundum dicere hominem (Act. X, 28).« Immundi vero spiritus regum carnes, et tribunorum comedunt, quando peccatores decipiunt et occidunt, [Col. 0711B] et de eorum poenis laetantur, et satiantur; secundum quam significationem dicitur: Quia »comederunt Jacob, et locum ejus desolaverunt (Psal. LXXVIII, 7).« Sed quid per equos et in ipsis sedentes, nisi corpora et quae eis praesident, animas intelligimus?

Et vidi bestiam, et reges terrae, et exercitus eorum congregatos ad faciendum praelium cum illo qui sedebat in equo, et cum exercitu ejus, et apprehensa est bestia, et cum illa pseudoprophetae, et qui fecit signa coram ipso, quibus seduxit eos, qui acceperunt characterem bestiae, et qui adoraverunt imaginem ejus. Vivi missi sunt hi duo in stagnum ignis ardentis, et sulphuris, et caeteri occisi in gladio sedentis super equum, qui procedit de ore ejus, et omnes aves saturatae sunt de carnibus eorum. Hoc autem in loco [Col. 0711C] illud praelium beatus Joannes narrare videtur, quod Christus Dominus noster in saeculi consummatione contra Antichristum facturus est. Vidi, inquit, bestiam, id est Antichristum, de quo jam saepe locuti sumus; et reges terrae qui eum sequentur: cum eo erunt pseudoprophetae et exercitus eorum, omnium videlicet iniquorum multitudinem, congregatos ad faciendum praelium cum illo, qui sedebat in equo, et cum exercitu ejus, id est cum Christo et electis ejus. Et apprehensa est bestia, id est Antichristus, et cum ea pseudoprophetae, multi scilicet haeresiarchae et discipuli ejus. Insuper et ipse, qui fecit signa coram ipso, quibus seduxit eos, qui acceperunt characterem et imaginem bestiae. De hoc enim in quarto libro plura dicta sunt. Haec est enim illa bestia, [Col. 0711D] quae de terra ascendens, cornua duo agni similia habens, et quasi draco loquens, omnemque prioris bestiae potestatem coram illa faciens, terram omnem et habitantes in ea, bestiam primam adorare coegit: hic enim quasi a rege ab Antichristo seductus omni iniquitate omnique fallendi astutia plenus erit. Vivi missi sunt hi duo, id est Antichristus, et discipuli ejus, in stagnum ignis ardentis et sulphuris. [Col. 0712A] Vivi quidem, quoniam et ipsi, sicut caeteri resurgent, et postea, secundum Scripturam, descendent in infernum viventes: qui enim non vivit, tormentum non sentit; vivunt ergo, ut tormenta sentiant. Et caeteri occisi sunt in gladio sedentis super equum, qui procedit de ore ipsius. Hoc autem dupliciter intelligi potest, ut vel secundum pristinam conversationem Dei verbo occisi intelligantur, juxta quod Dominus ait: »Non veni pacem mittere, sed gladium (Matth. X, 34):« vel illa terribili et metuenda sententia, quae in judicio suos feriet inimicos, dicens: »Ite, maledicti, in ignem aeternum (Matth. XXV, 41).« Et omnes aves saturatae sunt de carnibus eorum. Duplici namque intelligentia, aves bonae sunt, et aves malae. Et bonae quidem aves saturatae sunt, quae simul [Col. 0712B] cum apostolorum principe, quotidie mactant et manducant. Malae vero saturantur, quia in eorum poenis et tormentis, quasi quodam suavissimo cibo saturatae gratulantur. Satis enim apud omnes usitata locutio est, ut his nos saturatos esse dicamus, quibus abundare videmus.




CAPUT XX.

Et vidi angelum descendentem de coelo, habentem clavem abyssi, et catenam magnam in manu sua, et apprehendit draconem serpentem antiquum, qui est diabolus et Satanas, et alligavit eum per annos mille, et misit eum in abyssum, et clausit, et signavit super illum, ut non seducat amplius gentes, donec consummentur mille anni, et post haec oportet illum solvi modico tempore. Prophetarum etenim est, nec tempus [Col. 0712C] curare, nec ordinem, sed nunc de futuris loqui, nunc ad praeterita reverti, quae quidem beatus Joannes hoc in loco facere videtur. Vidi, inquit, angelum descendentem [(1617) 1Kb] , non alium quidem, sed 359 eumdem ipsum, quem superius se in sole stare vidisse perhibuit, habentem clavem abyssi, et catenam magnam in manu sua; hujus enim est clavis, hujus est et catena, hic claudit et aperit, hic ligat et solvit, ad cujus jussionem abyssi et coeli portae pariter clauduntur et aperiuntur. Et apprehendit draconem serpentem antiquum, illum videlicet qui primos humani generis parentes suae fallaciae veneno decepit et perdidit. De quo et subditur: Qui est diabolus, et Satanas; et alligavit eum per annos mille. Hic enim numerus, ut jam diximus, quia et caeteros [Col. 0712D] numeros in se continet, et supra se nullum majorem numerum habet, aliquando pro omnibus, aliquando pro multis ponitur. Unde et hic dicitur et alligavit eum per annos mille. Hoc tale est ac si diceret, per annos multos; ligavit autem ne ubique vagabundus discurreret, et secundum suamvoluntatem iniquitatis frena laxaret [(1618) 1Kb] . Misit vero in abyssum, ut ibi, nunc gravia tormenta patiatur, ut in illis solis habitet, qui caecitatis [Col. 0713A] et ignorantiae tenebris operti, solem justitiae neque vident, neque cognoscunt. Clausit autem super illum, atque signavit, ut non quomodo vult, et quando vult exeat, et Christi sigillum atque imaginem recognoscens, neminem, nisi permissum tentare, vel seducere audeat. Et post haec oportet illum solvi modico tempore; finitis, inquit, mille annis, id est aliquanta temporis longitudine. Solvetur Satanas modico tempore [(1619.) 1Kb] , quia tribus annis et dimidio, quibus Antichristus regnabit, tanto furoris impetu mundum vexabit, ut semper ligatus et nunquam amplius solutus fuisse putetur. Ad illius ergo temporis comparationem, ligatus et clausus dicitur Satanas, sicut in Ezechiele ad comparationem Jerusalem etiam Sodoma justa vocatur, quae [Col. 0713B] quidem quam peccatrix fuerit, Moyses ipse testatur.

Et vidi sedes, et sederunt super eas, et judicium datum est illis, et animas decollatorum propter testimonium Jesu, et propter verbum Dei, et qui non adoraverunt bestiam neque imaginem ejus, nec acceperunt characterem ejus in frontibus suis, aut in manibus, et vixerunt, et regnaverunt cum Christo mille annis. Caeteri mortuorum non vixerunt, donec consumentur mille anni: haec est resurrectio prima. Beatus et sanctus, qui habent partem in resurrectione prima; in his secunda mors non habet potestatem, sed erunt sacerdotes Dei et Christi, et regnabunt cum illo mille annis. Et vidi, inquit, sedes, et sederunt super eas, quoniam ubique terrarum apostoli et doctores divisi, unusquisque in sede, et in provincia, [Col. 0713C] et civitate sua, regiminis curam et potestatem suscepit, quam quidem et episcopos usque hodie habere videmus. Et judicium datum est illis; isti enim sunt judices terrae, et judiciariam possident dignitatem; ad horum judicium omnium fidelium multitudo cucurrit. Et vidi animas decollatorum, eorum scilicet, qui propter testimonium Jesu, quod ferebant, et propter verbum Dei, quod praedicabant, ab iniquis decollati sunt. Et vidi eos qui non adoraverunt bestiam, id est Antichristum, neque imaginem ejus, neque acceperunt characterem ipsius, id est ejus fidem atque doctrinam. In frontibus, aut manibus suis: in fronte quidem ejus fidem habet, qui eum palam et manifeste praedicat, in manibus vero, qui id, quod praecipit, operatur. Unde manifestum [Col. 0713D] est, jam nunc multos esse, qui suis manibus ejus characterem portant. Sequitur: Et vixerunt et regnaverunt cum illo mille annis; qui, inquit, neque bestiam, neque ejus imaginem adoraverunt, simul cum Christo mille annis viverunt et regnaverunt. Nisi enim per mille annos, omnes ante judicium, et post judicium [Col. 0714A] annos intelligamus, parum valde est quod dicitur: jam enim mille anni praeterierunt, ex quo animae martyrum cum eo regnare coeperunt, omnes ergo pro mille intelligamus. Siquidem in mille omnes numeri continentur. Caeteri vero mortuorum non vixerunt donec consummarentur mille anni. Quantum enim ad corpus, nec boni, nec mali ante judicium post mortem vixerunt; secundum animam vero, mortui quoque vivunt boni, quia ibi sunt; ubi vita regnat, et ubi mors esse non potest. »Ego, inquit 360 Dominus, (Joan. XIV, 6) sum via, veritas, et vita [(1620) 1Kb] .« Mali vero non vivunt, quia semper de tormentis in tormenta, quasi de morte in mortem transeunt. De quibus dicitur: »Quoniam non est in morte qui memor sit tui (Psal. VI, 6).« Haec est resurrectio prima, de qua Apostolus ait: [Col. 0714B] »Si consurrexistis cum Christo, quae sursum sunt quaerite (Coloss. III, 1).« Sicut enim de monumentis corpora, ita de baptismate animae renovatae resurgunt. Beatus et sanctus qui habet partem in resurrectione prima, id est, qui sic in baptismate resurgit, ut in eo ulterius mors, et peccatum non regnet. In his enim secunda mors non habet potestatem, quod simul cum corporibus ad vitam immortalem resurgent, eruntque sacerdotes Dei et Christi, semper seipsos hostiam vivam et immaculatam Deo immolantes. Unde Apostolus: »Obsecro vos, ut exhibeatis corpora vestra hostiam viventem, sanctam, Deo placentem, rationabile obsequium vestrum (Rom. XII, 1). »Et regnabunt cum illo mille annis, id est in aeternum et in saeculnm saeculi.

[Col. 0714C] Et cum consummati fuerint mille anni solvetur Satanas de carcere suo, et exibit, et seducet gentes, quae sunt super quatuor angulos terrae, Gog et Magog, et congregabit eos in praelium, quorum numerus est sicut arena maris, et ascenderunt super latitudinem terrae, et circumierunt castra sanctorum, et civitatem dilectam, et descendit ignis a Deo de coelo, et devoravit eos, et diabolus, qui seducebat eos, missus est in stagnum ignis et sulphuris, ubi est bestia, et pseudo-prophetae cruciabuntur die ac nocte in saecula saeculorum. Consummatis, inquit, mille annis, id est multis annis, finitum pro infinito, solvitur Satanas de carcere suo, quia tantum nocendi potestatem et licentiam accipiet, ut usque ad id tempus ligatus, et in carcere [Col. 0714D] fuisse dicatur, et tunc exibit in amplam et spatiosam viam. Et seducet gentes, quae sunt super quatuor angulos terrae, Gog videlicet et Magog, et congregabit eos in praelium, unde datur intelligi, quod ubique terrarum ejus fama divulgabitur. Per Gog et Magog, quidam Gothos, quidam vero Getas et Messagetas [Col. 0715A] intelligere voluerunt: alii vero dicunt gentes esse, quas Alexander Magnus montibus conclusit, ubi jam in infinitam multitudinem sunt multiplicatae: haec illi dixerunt. Nos autem secundum nominum interpretationem [(1621) 1Kb] , salva fide, ista exponamus. Gog enim interpretatur tectum; Magog vero de tecto, Sed quid tectum nisi peccatores, in quibus vitia et maligni spiritus teguntur et habitant? Quid vero de tecto, nisi eadem vitia spiritusque immundi? Qui nunc quidem quodammodo latent; tunc vero quasi reseratis portis, facto agmine de tecto ubique prosilientes, simul cum ipso tecto in bella ruent? Unde et subditur: Quorum numerus est sicut arena maris, et ascenderunt super latitudinem terrae, et circumierunt castra sanctorum, et civitatem dilectam. Prophetarum [Col. 0715B] enim est, ut jam diximus, pro futuris praeterita ponere. Et descendit ignis de coelo, et devoravit eos. [Pluet super exercitum Antichristi, ut olim super agmina Gog et Magog, ignis et sulphur, grando nempe et fulmina, quibus deleatur. Deus halitu oris sui saevum hunc et perniciosum hostem evertet [(1622) 1Kb] .] Facta namque resurrectione, et ad judicium Christo veniente, statim ignis sequetur, qui et mundum exuret, et peccatores devorabit, et sic de igne in ignem transeuntes, nunquam postea tormentis carebunt; et diabolus, qui seducebat eos missus est simul cum ipsis in stagnum ignis ardentis, et sulphuris. Hic enim ignis, sicut Dominus ait, »paratus est diabolo et angelis ejus (Matth. XXV, 41),« in quo et bestia, id est Antichristus, et pseudo-prophetae, [Col. 0715C] qui eum sequuntur, cruciabantur die ac nocte in saecula saeculorum.

Et vidi ante thronum agnum candidum, et sedentem super eum, a cujus aspectu fugit terra, et coelum, et locus non est inventus ejus. Et vidi mortuos magnos, et pusillos stantes in conspectu throni, et libri aperti sunt. Et alius liber apertus est, qui est vitae, et judicati sunt mortui ex his quae scripta erant in libris, secundum opera ipsorum. Agnus iste candidus, nulla vitiorum macula viriatus, ille est qui tollit peccata mundi. Qui ante thronum, et super eum sedet, quia omnium angelorum ordinibus major est, et prae cunctis altius sedet, quasi vellet dicere: Agnum sedentem super thronum, Deum in homine significavit. A cujus conspectu fugit terra et coelum, quia [Col. 0715D] eo ad judicium veniente, sicut ipse ait, et coelum et terra transibit. Et locus pristinus, et assuetus non est inventus in eis, omnibus videlicet [Col. 0716A] in melius commutatis. Et vidi mortuos magnos et pusillos stantes in conspectu throni, quia sicut 361 Apostolus ait: »Omnes sive boni, sive mali, astabimus ante tribunal Dei (Rom. IV, 10).« Et libri aperti sunt, in quibus omnia, et ab omnibus, omniumque facta legentur. Hi autem sunt conscientia singulorum, invicem, secundum Apostolum, accusantes aut etiam defendentes. Et alius liber apertus est qui est vitae, in quo soli illi scripti sunt ad vitam praedestinati, in quo soli sancti sua nomina legent et cognoscent. Et judicati sunt mortui, ex his quae erant in libris scripta; omnium enim, ut diximus, facta et dicta in eis scripta erant, et secundum opera sua unusquisque judicatur.

Et dedit mare mortuos suos, qui in eo erant; et [Col. 0716B] mors et infernus dederunt mortuos suos, qui in ipsis erant, et judicatum est de singulis, secundum opera ipsorum. Et infernus et mors missi sunt in stagnum ignis. Haec mors secunda est. Et qui non est inventus in libro vitae scriptus, missus est in stagnum ignis. Constat enim omnium corpora ubicunque fuerint, sive in terra, sive in mari, quod in judicio resurgent [(1623) 1Kb] . Dabit ergo hoc mare magnum et spatiosum, omnis videlicet mundi ambitus, mortuos, qui in eo sunt. Dabit et mors, id est diabolus mortis causa atque principium, et simul cum eo infernus, in quo peccatorum animae clausae tenentur, mortuos suos, qui in ipsis sunt, ut inde animabus, hinc corporibus venientibus, homo totus et integer ante judicem praesentetur, qui utique secundum [Col. 0716C] ipsorum opera singulos judicabit. Tunc autem infernus et mors in stagnum ignis mittentur, quia neque mors neque diabolus princeps mortis nisi in inferno ulterius regnabit. »Regnavit enim mors ab Adam usque ad Moysen, etiam in eos, qui non peccaverunt in similitudinem praevaricationis Adae (Rom. V, 14).« Haec mors secunda est, in qua sine ulla spe resurgendi, totus homo simul cum corpore et anima in tenebras praecipitatur. Hac autem morte moriuntur, et in ignis stagnum submerguntur, quicunque in libro vitae scripti non sunt, et qui in libro vitae scripti inveniuntur, in gaudio et exsultatione simul cum Christo sine fine regnabunt.



CAPUT XXI.

Et vidi coelum novum et terram novam [(1624) 2Kb] . [Col. 0716D] Quoniam universalis ignis incendio, omni mundana corruptione exusta, ad primam pulchritudinem omnis redibit creatura, nimirum praeter diabolum cum [Col. 0717A] membris suis, qui tunc omnium ultimam miseriam et deformitatem suscipiet: primum enim coelum, et prima terra abiit. Illa scilicet omnia, quae corrupta, et a pristina pulchritudine deformata fuerant. Et mare jam non est, quoniam omni amaritudine fugata, talis tunc erit qualis in principio creatus est mundus. Neque exinde maris hujus amaritudines et mundi hujus procellosas tempestates sancti Dei sustinebunt; verum enim in gaudio et exsultatione simul cum Christo sine fine regnabunt.

Et ego Joannes vidi civitatem sanctam Jerusalem novam, descendentem de coelo, a Deo paratam, sicut sponsam ornatam viro suo. Ego, inquit, Joannes vidi civitatem sanctam Jerusalem, novam descendentem de coelo. Non illam quidem, quae prius a Chaldaeis, [Col. 0717B] deinde a Romanis usque ad fundamenta destructa, sicut Dominus ait: »Non remanebit in ea lapis super lapidem (Luc. XIX, 44);« sed illam novam, de qua Apostolus ait: »Illa autem Jerusalem, quae sursum est, libera est, quae est mater nostra (Galat. IV, 26).« Haec enim nova est, quia novum hominem imitata, in novitate vitae studuit ambulare: quae quidem secundum majorem et potiorem partem in coelo est; ibi enim angeli sunt, animaeque sanctorum, ideo descendere dicitur. Talem ergo beatus Joannes hanc civitatem descendere vidit [(1625) 1Kb] , qualis a Deo praeparata, simul cum eo in judicio descendet. Et ideo subinferens, ait: A Deo paratam, sicut sponsam ornatam viro suo. Haec est enim illa, et illius sponsi nobilissimi nobilissima sponsa, cujus laudes in Canticis [Col. 0717C] canticorum, tam eleganter suaviterque resonant. De qua et beatus Joannes evangelista ait: »Qui habet sponsam, sponsus est (Joan. III, 29).« Et Apostolus: »Despondi enim vos uni viro, virginem castam exhibere Christo (II Cor. XI, 2);« et Psalmista: 362 »Astitit regina a dextris tuis in vestitu deaurato, circumdata varietate (Psal. XLIV, 11).« Quales ergo eam ornatus habituram putamus [(1626) 1Kb] , quae tanti viri sponsa? Quos clientes, quales pedissequos secum ducet, quae tanto talique regi est praesentanda? O nuptiae inenarrabiles! o divitiae inaestimabiles! o deliciae innumerabiles! [(1627) 1Kb] quando in [Col. 0718A] coelesti thalamo, sponsae suae, matri nostrae fecundissimae, semper tamen virgini et incorruptae, sanctae videlicet Ecclesiae, Christus Dominus noster amoris et dilectionis castis amplexibus conjungetur? O vere semperque beati, qui ad coenam nuptiarum agni vocati sunt! Ubi ipse Deus, ubi ipsa aeterni luminis contemplatio, potus est et cibus, summaque refectio. Sequitur:

Et audivi vocem magnam de throno dicentem: Ecce tabernaculum Dei cum hominibus, et habitabit cum eis, et ipsi populus ejus erunt, et ipse Deus cum eis erit eorum Deus. Decet enim, multumque convenit ut in tali convivio tantisque nuptiis cantores sint atque cantatrices, qui et animos mulceant et fatigatos recreent, de praeteritis consolentur, et de futuris laetos faciant auditores. Altisone canunt, magnas [Col. 0718B] voces depromunt, quales de throno Dei exire consueverunt [(1628) 1Kb] . Non enim ipsi sunt qui loquuntur, sed Spiritus sanctus, qui loquitur et cantat in eis. Sed jam nunc Dei cantores, et ut ita dixerim joculatores, quid vel qualiter cantant, audiamus. Ecce, inquit, tabernaculum Dei cum hominibus, et habitabit cum eis, Dei domus, Dei tabernaculum, Dei secretarium, Dei omnipotentis habitatio, quae prius cum angelis erat, nunc cum hominibus est: amodo cum eis Deus habitabit, amodo inter eos, et cum eis regnabit, et ipsi populus ejus erunt, ei servient, eique subjicientur: nulli tributa solvent, nulli vectigalia dabunt, sed solius Dei populus erunt, et ipse Deus cum eis, et in eis habitans, ipse, inquam, et non alius erit eorum Deus. Sequitur.

[Col. 0718C] Et absterget Deus omnem lacrymam ab oculis eorum, et mors ultra non erit, neque luctus, neque clamor erit ultra, quia prima abierunt. Et absterget Deus, inquiunt illi qui cantant, omnem lacrymam ab oculis eorum, quatenus nulla in eis tristitiae vestigia appareant [(1629) 1Kb] . Et mors ultra non erit, quia simul cum principe suo diabolo, in tenebris submersa, ad eos quidem aspirare nec poterit, nec audebit, in quibus nihil erit, quod vel corrumpi vel mori possit. Neque tuctus, ut quid enim lugeant, qui bonis omnibus semper abundantes [(1630) 1Kb] , immortales et impassibiles effecti [(1631) 1Kb] , aeterna cum angelis beatitudine [Col. 0719A] perfruentur. Neque clamor, id est inimicorum perturbatio, incursus et invasio. Neque dolor erit ultra. Ubi enim dolor, ibi corruptio; non ergo dolebunt, qui incorruptibiles erunt. Unde hoc? quoniam prima abierunt, illa videlicet quae tribulatione et angustia, languore et tristitia, clamoribus et rapina, doloribus et infirmitate, aerumna et lacrymis plena erant. Huc usque cantores.

Et dixit qui sedebat in throno: Ecce nova facio omnia. Et dixit mihi: Scribe, quia verba haec fidelissima sunt, et vera; et dixit mihi: Factum est. Ego sum alpha et omega, primus et novissimus, initium et finis. Ego sitienti dabo de fonte aquae vivae gratis. Finita namque superiori locutione, jam non sedes Dei, sed Deus ipse per se loquitur, dicens: Ecce nova [Col. 0719B] facio omnia. Magna ergo fides sanctorum verbis est adhibenda, de his quae ipsi dicunt, nullatenus est dubitandum. Dicunt ipsi, quia prima abierunt; dicit Christus: Ecce nova facio omnia. Vides ergo, quoniam quae illi dicunt, Christus confirmat. Insuper et scribere praecipit, veraque et fide plena omnia illa verba esse testatur, ut tanto haec firmius credant, quanto ejus promissiones, non solum verbis, verum etiam scriptis chartisque firmantur. Sequitur: Et dixit mihi: Factum est. Quid est enim quod factum esse dicit? Hoc fortasse, quod scribere praecipit. »Spiritus enim omnia scrutatur (I Cor. II, 10);« unde et nostrum intellectum multo melius quam nos ipsi cognoscit. Possumus autem et in eo quod dicitur: factum est, omnia, quae a prophetis praenuntiata [Col. 0719C] fuerant, jam finem accepisse, et completa esse intelligere [(1632) 1Kb] . Unde et subditur: Ego sum alpha et omega, primus et novissimus, initium 363 et finis, a me prodierunt, et ad me cuncta redeunt: divisi, quando volui; nunc colligo quia volo; et quae usque modo currere permisi, nunc stare, cursumque finire praecipio. Sed audiant hoc qui me dilexerunt, qui mundum oderunt, qui ad me sitibundi venerunt, et cum Propheta dixerunt: »Sitivit anima mea ad Deum vivum, quando veniam, [Col. 0720A] et apparebo ante faciem Dei (Psalm. XLI, 3).«--- Ego sitiendi dabo de fonte aquae vitae, gratis. Hoc est enim quod eos audire volebam. Sed quis est fons iste aquae vitae? Ille utique de quo Psalmista ait: »Inebriabuntur ab ubertate domus tuae, torrente voluptatis tuae potabis eos (Psal. XXXV, 9).« Quoniam ipse est fons vitae, de hoc enim qui biberit, non sitiet ultra, et quod majus est non morietur in aeteruum; per quod Dei contemplationem intelligimus, quam qui haurire poterit, omni dulcedine, omnique suavitate perfruetur. Haec autem aqua gratis datur, haec sola Dei bonitate adipiscitur, quia nullum pretium est quo emi possit.

Qui vicerit, possidebit haec, et ero illi Deus, et ipse erit mihi filius. Timidis autem et incredulis, et [Col. 0720B] exsecratis, et homicidis, et fornicatoribus, et veneficis, et idololatris, et omnibus mendacibus, pars illorum erit in stagno ardenti, igne, et sulphure, quae est mors secunda. Qui, inquit, diaboli stimulos, carnis tentationes, tyrannorum persecutiones, mundi illecebras, falsasque haereticorum persuasiones vicerit, possidebit haec quae superius dicta sunt. Et ero illis Deus, et ipse erit mihi filius: cujus enim, nisi filiorum, haereditates esse debent et possessiones? Timidis autem, qui Deum prae timore negant, quique charitatem non habent; siquidem »perfecta charitas foras mittit timorem (Joan. IV, 18);« et incredulis qui sanctorum verbis credere nolunt; et exsecratis qui Ecclesiae sacramenta non receperunt, et homicidis, et fornicatoribus, et omnibus mendacibus [Col. 0720C] qui serio mentientes, semper ut alios decipiant, elaborant, his, inquam, omnibus, si in malo perseveraverint et poenitentiam non egerint, pars illorum erit in stagno, ubi ignis ardet et sulphur. Quae utique est mors secunda, quae quoniam in anima fit, et in carne jam resuscitata, ideo nunquam finem habebit. Cogimur autem inaequales efficere libros, quoniam visiones permiscere nolumus, et continuationem interrumpere timemus.



LIBER SEPTIMUS
[Col. 0719]

[Col. 0719D] Et venit unus de septem angelis, habentibus phialas plenas septem plagis novissimis, et locutus est mecum dicens: Veni, ostendam tibi sponsam uxorem Agni, et sustulit me in spiritu in montem magnum, et altum, et ostendit mihi civitatem sanctam Jerusalem descendentem de coelo, a Deo habentem claritatem Dei, et lumen ejus simile lapidi pretioso tanquam lapidi jaspidis, sicut crystallum. De his septem angelis multa superius locuti sumus. Hi enim sunt septem Ecclesiae doctores, a quibus omnium Scripturarum sacramenta panduntur, et si revera angeli intelligi possint; siquidem angelorum ministerio Scripturae ipsae compositae sunt, sicut de ipsa Mosaica lege dicitur [Col. 0720D] quod sit »ordinata per angelos in manu mediatoris (Galat. III, 19).« Sciendum autem quod beatus Joannes totius Ecclesiae personam tenet, ideoque quod Ecclesiae revelatur, sibi dicit esse ostensum. Veni, inquit, sequere me, elevare in spiritu, et ostendam tibi quod carneis oculis videri non potest, sponsam videlicet, uxorem agni: sponsam quidem, ante nuptias, uxorem vero post nuptias vocare solemus: hic utrumque ponit et uxorem et sponsam; quasi jam dies advenerit, in quo nuptiae sunt celebrandae. Et sustulit me in spiritu in montem magnum et altum, per quem ecstasim et mentis excessum intelligimus, in quem nullis aliis quam spiritualibus [Col. 0721A] pedibus ascendere possumus. Et ostendit mihi civitatem sanctam Jerusalem [(1633) 1Kb] , id est omnium sanctorum Ecclesiam, et cunctorum fidelium multitudinem. Descendentem de coelo a Deo, inde enim descendere videtur, ubi semper et per mentis contemplationem; habentem claritatem Dei: »Fulgebunt enim justi, sicut sol in regno Dei (Matth. XIII, 43).« Unde alibi beatus Joannes ait: »Scimus enim quoniam, cum apparuerit, 364 similes ei erimus, quia videbimus eum, sicuti est (Joan. III, 2).« Lumen ejus [(1634) 1Kb] simile lapidi pretioso, tanquam lapidi jaspidis, claro videlicet, sicut est crystallus. Jaspis enim serenus et viridis est; crystallus autem tantae claritatis, ut nihil in ea latere vel abscondi possit: vivit autem quod serenum et viride est; [Col. 0721B] sicut econtra vita caret, quod siccum est. Merito ergo illa beatissima civitas jaspidi similis est, quae aeternum vivit et immortalis est. Quae bene crystallo comparatur, quia nihil hypocrisis et dissimulationis habens, talis est interius qualis exterius apparet.

Et habebat murum magnum et altum, habens portas duodecim, et in portis angelos duodecim, et nomina scripta, quae sunt nomina duodecim tribuum filiorum Israel. Quid enim per murum magnum et altum, nisi fidem catholicam, et angelorum praesidia intelligimus? Quibus Dei civitas munita, omnium inimicorum machinamenta destruit. Duodecim vero portae duodecim apostoli sunt, quibus regni coelorum claves et ligandi atque solvendi potestatem Dominus [Col. 0721C] tribuit. Per has enim omnium fidelium multitudo coeleste palatium ingreditur, quia eorum doctrina ingrediendi aditus et via monstratur. Habet autem unaquaeque porta angelos duodecim, quia sibi invicem charitatis et dilectionis vinculo conjunctae et unitae sunt, ut hoc sint omnes quod una, hoc sit una quod omnes; si una clauditur, nulla aperitur; uniuscnjusque doctrina, quasi duodecim angelis, ita duodecim apostolorum testimonio roboratur. Quod autem nomina duodecim tribuum filiorum Israel in porta scripta referuntur, hoc significare videtur, quod eadem sit utriusque Testamenti doctrina: ubi enim duodecim filiorum Jacob et duodecim discipulorum Christi simul nomina scripta leguntur, quid aliud quam utriusque Testamenti fides et doctrina [Col. 0721D] una esse monstratur?

Ab oriente portae tres, ab aquilone portae tres, ab austro portae tres, ab occasu portae tres, et murus civitatis habens fundamenta duodecim, et in ipsis duodecim nomina apostolorum et agni. In trinitate dividuntur portae, ut undecunque venientes in ipso numero statim recognoscant quid profiteri debeant, et qua fide salvari possint. Ad quatuor autem mundi [Col. 0722A] climata portae respiciunt, quia non Judaeorum Deus tantum; sed, sicut ipse Dominus ait, omnes ad se venientes non ejiciet foras. Ab oriente tamen illi venire intelligi possunt, qui in ipsa primaeva aetate ad fidem conversi in Christi Ecclesia Domino militant; qui vero ab adolescentia convertuntur, per portas aquilonis ingrediuntur: maxime enim in hac aetate diabolus hominem decipit, quoniam plus caeteris haec aetas vanitati subdita est, de qua ipse loquitur, dicens: »Ponam sedem meam ad aquilonem (Isai XIV, 14).« Unde et sapientissimus Salomon sibi difficile esse dicit viam hominis cognoscere in adolescentia sua. Nescitur enim, an ad bonum quandoque convertatur, qui sic omni vanitati studere et operam dare videtur. Illi autem per australes portas [Col. 0722B] intrant, qui in juventute conversi, zelo fidei et charitatis amore succenduntur; haec enim aetas firmior est in qua rex noster de hoste triumphavit. At vero illis ab occasu portae patent, qui in senectute poenitere et Christo servire incipiunt; siquidem ab ipsis quoque philosophis occasus vitae, senectus definitur. Venerunt autem illi ab Oriente, qui a prima mundi aetate usque ad Babyloniorum tempora crediderunt. A tempore vero Nabuchodonosor usque ad Christum omnes fideles per portas aquilonis Dei civitatem ingressi sunt. Lege historias, et quantas in hoc spatio temporis calamitates sancti viri sustinuerint, reperire poteris. A Christi vero tempore, de quo dicitur: »Deus ab austro veniet (Habac. III, 3),« usque ad Antichristum, australes portae apertae [Col. 0722C] sunt. Inde autem usque ad finem, occasus portae aperientur, per quas quidem non modica multitudo Dei civitatem ingredietur. Possumus autem ex hoc dicere, quod orientis et austri portae in prosperis; aquilonis vero et occasus in adversis aperiantur. Quid vero duodecim fundamenta ipsius civitatis muri significent, ipse statim exponit, cum subjungit: Et in ipsis duodecim apostolorum nomina et agni, unde Apostolus eam dicit esse fundatam: »Super fundamentum apostolorum et prophetarum, et in ipso summo angulari lapide Christo Jesu (Ephes. II, 20.)«

Et qui loquebatur mecum habebat mensuram arundinem auream ut metiretur civitatem et portas ejus, et murum, et civitas in quadro posita est, et longitudo [Col. 0722D] ejus tanta est quanta et latitudo. Quid enim per mensuram nisi doctorum verba et praedicationem intelligimus. Hac enim mensura utebatur Apostolus, quando rogabat Dominum, dicens: »Ut possitis comprehendere cum omnibus sanctis, quae sit longitudo, latitudo, sublimitas, et profundum (Ephes. III, 18);« quae quia arundo facile movetur, ideo arundinea esse dicitur, semper euim verba in motu sunt. [Col. 0723A] At vero quia magna sapientiae et scientiae luce sanctorum verba refulgent, idcirco aurea esse memoratur. Hac autem mensura Dei civitatem, et portas ejus, et murum doctores metiuntur. Sed cujus 365 mensurae eam esse putamus, nisi ab ortu solis et occasu, ab aquilone et mari? Hanc enim ipse Dominus ejus designabat, dicens: »Ite in universum mundum, praedicate evangelium omni creaturae (Matth. XVI, 15).« Sic Psalmista ait: »In omnem terram exivit sonus eorum, et in fines orbis terrae verba eorum (Psal. XVIII, 4).« Haec est enim mensura civitatis. Metiamur et portas ejus, si possumus, atque in una videamus quantae magnitudinis sint reliquae. Magua porta beatus Paulus, qui jam ab Jerusalem usque Illyricum praedicaverat, cum se in [Col. 0723B] Hispaniam adhuc proficisci velle dicebat, cujus portae inferior pars terram tangit, cum dicit: »Viri, diligite uxores vestras (Ephes. II, 25).« Iterumque: »Vir uxori debitum reddat, similiter et uxor viro (I Cor. VII, 3).« Superius vero, quo usque extendatur, ipse demonstrat, cum ait: »Scio hominem in Christo ante annos quatuordecim sive in corpore, sive extra corpus nescio, Deus scit, raptum hujusmodi usque ad tertium coelum (II Cor. XXII, 2);« et ideo quidem tot millia hominum per hanc portam ingressi sunt, et assidue ingrediuntur, quoniam sicut ipse ait, cunctorum infirmitatibus condescendens, omnibus omnia factus est. Sed quoniam murus fidem significat, qua quidem defendimur et munimur, quanta est fides, tantus esse et murus intelligitur. [Col. 0723C] [Unusquisque enim cum Dei adjutorio fide sua defenditur, et ubi non est fides, nulla est defensio. Unde, et ipse Dominus ait: Si habueritis fidem sicut granum sinapis, montes transferre poteritis (Matth. XIV, 31); unde beato Petro dicitur: »Modicae fidei, quare dubitasti? [(1635) 1Kb] .]« Sequitur:

Et civitas in quadro posita est. [Quod enim quadrum est: quomodocunque volvatur, firmum et stabile est. Insuper quia quatuor sunt Evangelia, ex quibus et super quae quasi super firmam petram fundata, nusquam Ecclesia cadere potest, non immerito in quadro posita ese dicitur. Et talis quidem est Ecclesiae quadratura, ut unusquisque angulus tres apostolos habeat et unum evangelistam. Quocirca [Col. 0723D] tam sapienter dimensa et partita est, ut quanta est longitudo, tanta sit et latitudo. Denique tantum sperat quantum diligit, et e converso tantum diligit, quantum sperat, ut per longitudinem spem, per latitudinem vero charitatem intelligamus. Est enim spes longa exspectatio futurorum; de charitate vero dicitur latum mandatum tuum nimis [(1636) 1Kb] .]

Et mensus est civitatem de arundine aurea per stadia duodecim millia, longitudo et latitudo, et altitudo aequalia sunt, et mensus est murum ejus centum quadraginta quatuor cubitorum, mensura hominis, quae est angeli. Nam quia apostoli duodecim sunt, ideo et civitas duodecim millia stadiorum esse refertur, [Col. 0724A] unde unamquamque partem mille stadia continere manifestum est. Est enim finitum pro infinito. Millenarius namque numerus, ut jam saepe diximus, aliquando omnia, aliquando plura significat, plura autem in hoc loco. Et illud, quod post mille annos solvetur Satanas. Omnia autem, sicut de sanctis dicitur, quia regnabunt cum Christo mille annis; quod nihil est aliud quam omnibus annis. Per stadia ergo duodecim millia, omnia mundi stadia intelliguntur. Quod autem longitudinem et latitudinem et altitudinem ejus aequalia dicit, coeli ambitum, juxta litteram, monstrare videtur; quem quidem, sicut et caetera, in pondere et numero factum esse non dubium est. Allegorice autem de longitudine, et latitudine ejus superius diximus, in quibus [Col. 0724B] spem et charitatem significavimus. Restat ergo ut de altitudine dicamus, per quam fidem intelligimus, quae usque ad thronum Dei se extollens, eum in Trinitate videt, et credit, et veneratur. Ecclesiae vero longitudo, et latitudo, et altitudo aequalia sunt, quia, quantum speramus, tantum amamus et credimus; et quantum amamus, tantum credimus et speramus; et quantum credimus, tantum speramus et amamus: qui enim unam harum virtutum habet, omnes habet; et qui una caret, nullam habet. Sequitur: Et mensus est murum civitatis centum quadraginta quatuor millia cubitorum mensura hominis, quae est angeli. Centenarius enim numerus, qui perfectus et integer est, et ex operibus perfectis constans, denis decadibus constituitur; virginum enim et perfectorum [Col. 0724C] ordinem signat; quadragenarius poenitentes demonstrat; quaternarius omnium fidelium multitudinem, qui per quatuor evangelistas doctrinam receperunt. Ergo quia praeter hos nullum alium numerus iste in se concludit, hujus esse mensurae non immerito dicitur. Quod autem subditur, Mensura hominis quae est angeli, sic est intelligendum, ut una eademque hominis angelique mensura sit, ut tot videlicet infra coelestis Jerusalem muros ex hominibus colligantur, quot malis cadentibus, boni angeli remanserunt; sed illico posuit terminos gentium, secundum numerum angelorum Dei, et est singulare pro plurali.

Et erat structura muri ejus ex lapide jaspide, ipsa vero civitas de auro mundo, simile vitro mundo, fundamenta [Col. 0724D] muri civitatis omni lapide pretioso ornata. Jaspsis enim, quia, ut jam saepe diximus, viridis est, et quadam vi naturali memoriam 366 fugare perhibetur, fidem designat, quae semper viridis et immarcescibilis est, et sicut in Evangelio Dominus ait, montes et daemonia transfert et fugat. Est ergo structura, et compositio muri civitatis ex lapide jaspide, quia omnis ejus defensio et fortitudo, fides est, quae eam semper et vivere et vincere facit: scilicet quod scriptum est, quia »justus ex fide vivit (Rom. I, 17).« At vero ipsa civitas est de auro munda, quod simile est vitro mundo, quia ipsius [Col. 0725A] civitatis domus, turres et palatia ex illo metallo composita sunt, quod caeteris omnibus charius et dignius est, per quod sapientiam intelligimus, de qua dicitur: »Sapientia aedificavit sibi domum (Prov. IX, 1).« Sed quam domum, nisi hanc nobilissimam civitatem? Nusquam ergo in ea tenebrae, nusquam caecitatis ignorantiaeque caligo, ubique aurum fulget, ubique sapientiae luce cuncta resplendent, et se vicissim omnes contemplantes, nihil est in alicujus conscientia, quod ab omnibus non videatur. Unde et vitro mundo hoc aurum simile dicitur, aurum enim et si fulgeat, non tamen videtur quod intra se habet; in vitro autem, si mundum est, nihil est interius quod exterius non appareat. Merito igitur illius civitatis aurum mundo [Col. 0725B] vitro simile perhibetur, siquidem omnia ibi clara et manifesta erunt, et nihil ibi obscurum et tenebrosum, nihil quod insipientium oculos offendere possit. Fundamenta muri civitatis omni lapide pretioso ornata, fundamenta quidem, ut jam diximus, apostoli sunt super quorum fidem totius civitatis omnis machina composita est. Sed quid lapides pretiosi, quibus fundamenta ornantur? si enim pretiosis lapidibus fundamenta ornantur, aliud fundamenta, aliud lapides ipsi pretiosi esse videntur. Dicamus ergo apostolos esse fundamenta; lapides vero, quibus ornantur, virtutes et mores honestos. Cur autem, et ipsi lapides fundamenta vocentur, in sequentibus declarabitur.

Fundamentum primum, jaspis; secundum, sapphirus; [Col. 0725C] tertium, chalcedonius; quartum, smaragdum; quintum, sardonix; sextum, sardius; septimum, chrysolitus; octavum, beryllus; nonum, topazius; decimum, chrysoptasus; undecimum, hyacinthus; duodecimum, amethystus. Quod enim ait, fundamentum primum jaspis, sic resolvitur ac si diceret: Primum fundamenti ornamentum est jaspis; et merito quidem hoc ornamentum prius ponitur, quo, ut superius dictum est, fides significatur, sine qua impossibile est placere Deo: »Sancti enim per fidem vicerunt regna (Hebr. XI, 33);« haec ad Ecclesiam venientibus prima occurrit, per hanc in praedictam civitatem, de qua adhuc quidem loquimur, intratur, quam qui non attulerit, in eam intrare non poterit; et nullo [Col. 0725D] quidem lapide magis, quam hoc Dei civitatis ornantur fundamenta.

Secundum vero ornamentum fundamenti est sapphirus, cujus color sereno coelo similis est. Hoc ergo pretioso lapide apostoli ornati et decorati terram despiciunt; coelestia concupiscunt: cupiunt dissolvi, et esse cum Christo. Et quia in coelestibus regnis sanctorum habitatio est, non terrena lucra, sed sapphiros, quibus ornantur, considerantes, illuc ascendere, cujus in sapphiro colorem contemplantur, totis viribus anhelant.

Tertium autem fundamenti ornamentum est chalcedonius, qui ignis effigiem subpallidam quodammodo habens, in nubilo et in obscuro fulgoris flammas [Col. 0726A] emittit, palam autem et sub dio parum quid ignei luminis dare videtur. Hoc autem lapide sancti apostoli et doctores, Ecclesiae videlicet fundamenta, ornati, et si apud Deum magni sint meriti, multumque refulgeant, inter homines tamen ignobiles, viles, humiles et despectibiles sese ostendunt. Quo quidem lapide ipse Salvator noster ornatus erat, quando in secreto, tribus tantum discipulis testibus, plus sole in claritate refulgens, nolens hoc in manifesto lucere, prohibuit, dicens: »Nemini dixeritis visionem, donec Filius hominis a mortuis resurgat (Matth. XVII, 9).«

Quartum vero fundamenti ornamentum est smaragdus, qui jaspide quidem viridior, herbarum quoque viriditatem sua viriditate superare videtur. Significat [Col. 0726B] autem sanctorum vitam, quae quidem post carnis resurrectionem semper viridis erit, quod nihil in eis erit quod siccari vel mori possit. Quamvis ergo jaspide ornati sancti, per fidei meritum viriditatem et immortalitatem adepti sunt, attamen secundum incrementa virtutum, etiam smaragdis decorantur, ut quanto viridiores apparuerint, tanto immarcescibilis immortalisque vitae digniores esse credantur. Merito igitur jaspidi smaragdus et viriditas additur viriditati, quia post hanc beatam vitam animarum, sequitur resuscitatorum etiam vita corporum beatorum, ut duplici viriditate laetantes, et anima simul et corpore sancti Dei sine fine vivant.

Quintum autem in fundamentis ornamentum ponitur [Col. 0726C] sardonix, cujus color igneus et rubeus est, et quasi granum malorum granatorum clarissime rutilat, per quem charitas intelligitur, quae dilectionis igne succensa, gratum cunctis se inspicientibus fulgorem praestat. Quis enim in ea non delectetur, sine qua caeterae virtutes, ipsumque martyrium nihil est, cujus flamma tanta est, ut ipsius inferni flammas exstinguere valeat. Unde Salomon ait: »Quia fortis est ut mors dilectio, dura sicut infernus aemulatio, 367 lampades ejus, lampades ignis, atque flammarum (Cant. VIII, 6).« De quo igne Dominus ait: »Ignem veni mittere in terram, et quid volo, nisi ut ardeat,?« (Luc. XII, 49.) Hoc lapide quoque pretioso ipse ornatus erat, cum diceret: »Majorem [Col. 0726D] hac dilectionem nemo habet, quam ut animam suam ponat quis pro amicis suis (Joan. XV, 13),« cujus quidem laudibus omnes Scripturae plenae sunt.

Sextum vero fundamenti ornamentum est sardius, qui quod sanguinis colorem habet, apertissime martyrium significat, quo lapide Salvatoris nostri vestimenta ornata erant, quando, eo coelos ascendente, lapidis hujus colorem angeli admirati dixerunt: »Quis est iste, qui venit de Edom, tinctis vestibus de Bosra?« (Isa. LXIII, 1.) Hujus nimirum lapidis colore [(1637) 1Kb] omnium martyrum chorus laetatur et gloriatur.

Septimum autem in fundamenti ornamentis chrysolitus possidet locum qui quia aureum habet colorem, [Col. 0727A] ab auro suscepit et nomen. Sed quoniam in divina pagina aurum, plerumque pro sapientia ponitur, secundum illud: »Desiderabilis thesaurus requiescit in ore sapientis (Prov. XIV, 33);« ideo per hunc lapidem sapientiam intelligimus, qua qui ornatus non fuerit, nescio qua ratione, Ecclesiae fundamentum vel esse, vel dici possit. Hoc autem lapide discipulos suos Christus ornabat, cum diceret: »Ego enim dabo vobis os, et sapientiam, cui non poterunt contradicere omnes adversarii vestri (Luc. XXI, 15).«

Octavus autem est beryllus, cujus color similis est aquae coloris a sole repercussae, per quem sinceram intelligentiam, et sanam doctrinam Scripturarum intelligimus, quae nisi a sole justitiae illuminata [Col. 0727B] fuerit, facile erroris deformitate tenebrescit. Sole igitur in aquis relucente, berylli color efficitur, quia Christo Domino nostro Scripturarum aquas illustrante, sanus et sincerus formatur intellectus. Si igitur solis hujus fulgorem super has aquas haeretici spectarent, tam fetidam caeteris et coloris, et saporis doctrinam non propinarent. Quia ergo fundamentum hujus lapidis colorem non habet, ei superaedificari summopere cavendum est.

Nonus vero topazius ad fundamentum decorandum succedit, qui tam rarus est, ut ipsi quoque reges admodum pauci difficile eum habere potuissent, unde et caeteris charior esse perhibetur. Quod et Psalmista demonstrat, dicens: »Ideo dilexi mandata tua super aurum et topazion (Psal. CXVIII, 127).« Fertur autem [Col. 0727C] quod omnium lapidum in se colores habeat, duos tamen, auri et coeli principaliter possidet, per quem, eos quidem figurari putamus, qui non solum sapientia et castitate, verum etiam caeteris omnibus virtutibus rutilare videntur, quales utrumque Joannem Baptistam, et evangelistam fuisse facile crediderim; hoc autem tempore an tales topazii reperiri valeant, dubitari potest.

Decimus autem est chrysoprasus, qui auri simul et flammae colorem imitatur, praecipueque in tenebris sui luminis jubar diffundit, quod nullos alios magis decorat et ornat, quam eos, qui et sapientia fulgent, et charitate fervent, et inter hujus mundi peccatores, doctrinae, pariterque bonae opinionis, quasi in tenebris lucem circumquaque diffundentes, non ad [Col. 0727D] favorem vulgi, sed ad aedificationem salutis, et fidei verba depromunt.

Undecimus vero in fundamenti pulchritudine hyacinthus ponitur: hic autem serenissimi coeli habet colorem, qui etiam secundum tempora mutari perhibetur. Significat autem sanctorum virorum discretionem, qui, quamvis mente et contemplatione quadam ad coelum et ad thronum Dei oculos habeant, mutantur tamen pro tempore et rigorem justitiae flectentes, minora mala consentiunt ne majora et graviora inde generentur. Quo lapide ornatus apostolus Paulus, quamvis circumcisionem destruere [Col. 0728A] niteretur, Timotheum tamen pro tempore circumcidi praecepit.

Duodecimus est amethystus, qui violarum colorem imitatur; ideoque virginum Christi, puerorum et puellarum choros significat, quo lapide ornati apostoli et suaviter redolent, et virginitatis amatores post se trahunt. Nam et in hoc quod parum quid clari ruboris habere videtur, earumdem virginum pudicam verecundiam demonstrat. His igitur, caeterisque lapidibus Dei civitatis fundamenta adornata, caeterisque virtutibus decorata, quam clare suaviterque resplendeant, quid attinet dicere? »Fulgebunt enim sancti sicut sol in regno Dei (Matth. XIII, 43).« »Unde et Apostolus: Cum enim Christus apparuerit vita vestra, tunc et nos apparebimus [Col. 0728B] cum ipso in gloria (Coloss. III, 4).« Et beatus Joannes: »Scimus enim, quia cum apparuerit, similes ei erimus, quia videbimus eum sicuti est (Joan. III, 2).« Et haec quidem de lapidibus dicta sufficiant.

Et duodecim portae, duodecim margaritae sunt per singulas, et singulae portae erant ex singulis margaritis. Si enim portae apostoli sunt, et portae ex margaritis factae sunt, utique et ipsi apostoli margaritae sunt. Sed quare apostoli margaritae? Nisi quia clari et candidi, et super nivem dealbati in albis sequuntur Agnum quocunque ierit? In ipsis ergo portis facile cognoscere est, quales et illi esse debeant, qui per portas ingrediuntur; 368 ut enim in sequentibus dicitur: »Non intrabit per has aliquis [Col. 0728C] coinquinatus, et immundus (Apoc. XXVII, 27).« Oportet ergo, ut portarum colorem praeferat, qui per has portas ingredi desiderat.

Et plateae civitatis aurum mundum tanquam vitrum perlucidum. Aurum namque, ut jam saepe diximus, sapientis est; ubique ergo in plateis est aurum, quia nemo ibi fabulis vacat, nemo ibi otiosa et vana verba profert; sed sicut scriptum est: »Sapientia clamitat in plateis (Prov. I, 20).« Haec autem sapientia non qualiscunque erit; imo perfecta et integra; unde et vitro valde lucido assimilatur; de qua sapientia Apostolus ait: »Videmus nunc per speculum in aenigmate, tunc autem facie ad faciem: nunc cognosco ex parte, tunc autem cognoscam, sicut et [Col. 0728D] cognitus sum (I Cor. XIII, 12).« Cum ergo omnes omnia sciant, et Deus erit omnia in omnibus, tunc omnes civitatis illius plateae plusquam auro et sapientia fulgebunt.

Et templum non vidi in ea; Dominus enim omnipotens templum illius est, et Agnus. Et civitas non eget sole, neque luna, ut luceant in ea; nam claritas Dei illuminavit eam, et lucerna ejus est Agnus. Nullum ibi templum manufactum videtur, ubi non est necesse, ut ad verbum audiendum infra arcta templi populus colligatur; nam et rex, et doctor illius civitatis talis tantusque est, ut nullo templo includi [(1638) 1Kb] atque comprehendi valeat; Dominus enim [Col. 0729A] Deus omnipotens, Pater, et Filius, et Spiritus sanctus templum illius est, et Agnus pro hominibus immolatus qui tollit peccata mundi. Ad hoc templum fit concursus populorum, ad hoc omnes spectant, hujus pulchritudinem admirantur, hujus odore reficiuntur. Non eget autem civitas illa, neque hoc sole quo nunc illuminamur, neque hac luna quam nunc crescere minuique videmus. Nam claritas Dei illuminat eam, et lucerna ejus est Agnus, ille utique qui ait: »Ego sum lux mundi (Joan. VIII, 12).« Nullo ergo indiget, quia tanta talique luce illustratur.

Et ambulabunt gentes per lumen ejus, et reges terrae afferent gloriam suam, et honorem in illam. Et portae ejus non claudentur per diem, nox enim non erit illic. Et afferent gloriam, et honorem gentium in [Col. 0729B] illam. Nec intrabit in eam aliquis coinquinatus faciens abominationem, et mendacium, nisi qui scripti sunt in libro vitae, et agni. Omnes enim gentes apostolorum doctrina illuminatae sunt, et de tenebris erroris ad viam veritatis adductae, per quam viam incedere debeant, non ignorant. Reges autem terrae, episcopi videlicet et doctores, gloriam et honorem suum afferent in illam, quoniam eos, quos doctrina et exemplis converterunt, et a mortis periculo liberaverunt, secum ducentes, gloriam et honorem pro eis suscipient. Et portae ejus non clauduntur per diem; »quia melior est dies una in atriis tuis super millia (Psal. LXXXIII, 10).« Quod si per diem non claudentur, nunquam utique claudentur. Nox enim et tenebrae non erunt illic. Si ergo pro solo timore [Col. 0729C] portae clauduntur, ut quid ibi portae claudentur, ubi nullus timor [(1639) 1Kb] , nullaeque insidiae esse possunt? Unde et Dominus ait: »Thesaurizate vobis thesauros in coelo, ubi fures non effodiunt, neque furantur (Matth. VI, 20).« Illuc autem omnem gloriam et honorem gentium ferent, quia quidquid ubique gentium gloria et honore dignum reperitur, in illam civitatem ab angelis deportabitur, quod quidem in Aegypti exspoliatione significatum est. Nec intrabit in eam aliquis coinquinatus, quoniam quicunque in eam intrat, aut baptismate, aut martyrio, aut poenitentia, aut igne purgatorio, prius a cunctis sordibus mundari oportet. Faciens abominationem, id est peccata, quae Deus abominatur; et mendacium, quia [Col. 0729D] »os quod mentitur occidit animam (Sap. I, 11).« Omnis namque corruptela mendacium dici potest, quod non pertinet ad veritatem naturae, quam corrumpit; unde et denarios, quamvis non mentiantur, quia tamen alio metallo corrupti sunt, falsos vocamus. Soli ergo illi in hanc civitatem intrabunt, qui ab origine mundi scripti sunt in libro vitae et Agni: unus enim, idemque et vita vocatur, et Agnus, qui de se ipso loquitur dicens: »Ego sum via, veritas, et vita (Joan. XIV, 6).«




CAPUT XXII.

Et ostendit mihi flumen aquae vitae splendidum [Col. 0730A] tanquam crystallum procedens de sede Dei et Agni. Flumen enim aquae vitae, utriusque Testamenti scientia intelligitur; haec enim aqua dat vitam, et quasi optimum antidotum, antiqui serpentis venenum expellit; quae quidem tanquam crystallum splendidum nulla haeresis nigredine [(1640) 1Kb] vel corruptione fuscatur. Procedit autem haec aqua de fide Dei et Agni, quoniam Christi ore, ejusque discipulorum evangelica doctrina profertur. [Namque non solum apostoli et doctores, verum et ipse Christus secundum humanitatem sedes Dei est. Hanc 369 autem Salvator noster fundebat, quando, sicut scriptum est in die magnae festivitatis clamabat, dicens: »Si quis sitit, veniat et bibat, et de ventre ejus fluent aquae vivae (Joan. VII, 38).« Hanc autem [Col. 0730B] et mulieri Samaritanae promittebat, cum diceret: »Si scires donum Dei, et quis est qui dicit tibi, Da mihi bibere, tu forsitan petiisses ab eo, et daret tibi aquam vivam (Joan. IV, 10);« de qua et apostolus ait: »Sapientiam loquimur inter perfectos [(1641) 1Kb] (I Cor. II, 6)].« Et Psalmista: »Fluminis impetus laetificat civitatem Dei (Psal. XLV, 4),« et multa alia, quae bene non solum hic in Ecclesia, verum etiam in coelesti Jerusalem conspiciuntur: »Omne enim datum optimum, et omne donum perfectum desursum est descendens a Patre luminum (Jac. I, 17).«

In medio plateae ejus, et ex utraque parte fluminis lignum vitae, afferens fructus duodecim, per menses singulos reddens fructum suum, et folia ligni ad sanitatem gentium. Hoc est autem illud lignum, quod [Col. 0730C] secus decursus aquarum plantatum est, fructumque suum reddit in tempore suo. De quo sub specie sapientiae Salomon loquitur dicens: »Lignum vitae est his qui apprehenderint eam, et qui tenuerit eam beatus (Prov. III, 18).« Unde et ipse Dominus: »Si in viridi, inquit, ligno hoc faciunt, quid in arido fiet?« (Luc. XXIII, 31.) De hoc autem ligno qui manducaverit, mortem non gustabit in aeternum. Hoc autem lignum in medio plateae, ubi concursus fit populorum, ubi sapientes philosophantur, ubi ad novum aliquid audiendum omnes conveniunt. Et ex utraque parte fluminis plantatum, fructus duodecim affert: nam quia utrumque in se continet Testamentum, ideo ex utraque parte fluminum stare videtur. Omnia namque paradisi flumina de hoc ligno [Col. 0730D] exeunt, omnis hinc sapientiae fons scientiaeque procedit. »Omnis enim sapientia a Deo est, et cum eo fuit semper, et est ante aevum (Eccli. I).« Hoc autem lignum attulit duodecim nobilissimos fructus, quibus totus satiatus est mundus [(1642) 1Kb] : »Coelum enim, et terra transibit, ut ipse ait, verba autem mea non transibunt (Luc. I, 33).« Haec etiam folia gentibus dant salutem; quia sicut in Evangelio scriptum est: »Si quis sermonem ejus servaverit, mortem non videbit in aeternum (Joan. VIII, 51).«

Et omne maledictum non erit amplius, et sedes Dei, et agni in illa erit, et servi ejus servient illi, et videbunt [Col. 0731A] factem ejus, et nomen ejus in frontibus eorum, et nox ultra non erit, et non egebunt lumine lucernae, neque lumine solis, quia Dominus Deus illuminabit, et regnabit in saecula saeculorum. Non solum, inquit, persecutiones sed et maledictiones cessabunt; non solum non erit qui occidat, sed nec apparebit usquam qui maledicat: insuper et maledicti supra non erunt, quia semper in igne erunt, et melius quidem eis erat non esse quam sic infeliciter esse. Sedes autem Dei et Agni in illa erit, de quibus videlicet per Apostolum dicitur: »Nescitis quod templum Dei estis, et Spiritus sanctus habitat in vobis?« (I Cor. III, 16.) Quamvis enim quidam angeli specialiter throni dicantur, omnis tamen glorificata creatura, sedes Dei dici potest. Et tunc quidem servi [Col. 0731B] ejus servient illi, quando nihil erit, quod eos impedire valeat: illud servitium acceptabile erit, quod nullam interruptionem habebit. Et videbunt faciem ejus, de qua Psalmista desiderio plenus dicebat: »Ostende, Domine, faciem tuam, et salvi erimus (Psal. LXXIX, 8).« Et alibi: »Quaerite Dominum, et confirmamini, quaerite faciem ejus semper (Psal. CII, 4).« Et nomen ejus in frontibus eorum, non enim occultatur quod in fronte portatur: merito ergo ejus nomen in fronte habere dicuntur, quem nunquam pro suppliciis et injuriis confiteri timuerunt. Unde et ipse Dominus ait: »Qui me confessus fuerit coram hominibus, confitebor et ego eum coram Patre meo qui in coelis est (Matth. X, 22).« Igitur ad triumphi et victoriae gloriam, et ostensionem [Col. 0731C] semper illud nomen in fronte habebunt, quod quia nominabant, multa mala sustinuerunt. Et nox et tenebrae, tribulatio et persecutio ultra non erit, et non egebit lumine lucernae, neque lumine solis. Quare hoc? Quia Dominus Deus illuminabit illos, ipse eorum sol, ipse eorum lumen, ipse eorum splendor, ipse eorum claritas erit, cum quo et per quem regnabunt in saecula saeculorum.

Et dixit mihi: Haec verba fidelissima et vera sunt: et Dominus Deus spiritus prophetarum misit angelum suum ostendere servis suis, quae oportet fieri cito. Ecce venio velociter; beatus qui custodit verba prophetiae hujus libri. Expositis omnibus, quae ad civitatem pertinere videbantur, ne quis fortasse incredulus [Col. 0731D] ea, quae mirati sunt, vera esse dubitaret, idem ipse angelus qui haec ostendebat subdidit, dicens: Haec verba fidelissima et vera sunt; nemo ergo de ea dubitare velit, sed quaecunque de praedicta civitate, ejusque aedificiis, et beatitudine dicta sunt, indubitanter fideliterque credantur: neque enim ille mentiri potuit, cujus inspiratione omnia haec revelata et scripta sunt. Unde et subditur: Et Dominus Deus spiritus prophetarum misit angelum suum, ut ostenderet servis suis, quae oportet fieri cito. [Dominus, [Col. 0732A] 370 inquit, Deus, spiritus videlicet prophetarum: Spiritus enim sanctus, qui per prophetas et in prophetis loquitur, et Dominus est et Deus. Ipse misit angelum suum; ad quid? ostendere scilicet servis suis ea scilicet quae oportet fieri cito [(1643) 1Kb] .] Unde manifestum est omnem hanc visionem angelico ministerio esse conscriptam. Quod autem ait: Quae oportet fieri cito, ad infinitam aeternitatis longitudinem respicit, ad quam comparata omnia mundana, quantumlibet temporis habeant, citissime fugere, et praeterire videntur. Et ne quis haec cito fieri dubitare possit, audiat etiam quid ipse dicat: Ecce, inquit, venio velociter. Verum est ergo quod dicitur, quae oportet fieri cito; siquidem Dominus Deus velociter veniet: eo enim veniente, quaecunque [Col. 0732B] liber iste loquitur, complebuntur. Et tunc quidem beatus erit, quicunque verba prophetiae libri hujus fideliter custodit et credit.

Et ego Joannes qui audivi et vidi haec, et postquam audissem et vidissem, cecidi ut adorarem ante pedes angeli qui mihi haec ostendebat, et dixit mihi: Vide ne feceris, conservus tuus sum, et fratrum tuorum prophetarum, et eorum qui servant verba libri hujus, Deum adora. Ego, inquit, sum Joannes, qui audivi et vidi haec, qui haec testificor, et vera esse confirmo, et ne quis haec vana somnia esse putet, stultorumque deliramenta, sciat revera, quia ego sum Joannes, qui audivi et vidi haec et postquam audivi, et vidi haec tanta bona, tantaque felicitatis indicia, confestim gaudio plenus cecidi ut adorarem ante [Col. 0732C] pedes angeli qui mihi haec ostendebat. Mos enim antiquitus et usque ad id temporis fuit ut homines angelos adorarent, quod ipse quoque patriarcha Abraham fecisse legitur. Sed postquam Rex angelorum, et Dominus carnem suscepit, tremendum valde et horribile visum est angelis, ut ab eis adorari debuissent, quorum supra se naturam sedere conspexerant [(1644) 1Kb] . Unde et beato Joanni, qui angelum adorare volebat, ab angelo dicitur: Vide ne feceris. Quid hic humana et ventosa superbia dicat, quae tantum saepissime honoris, indebitaeque subjectionis ab hominibus exigit, cum ipsos indebitum honorem angelos sibi fieri audiat prohibere? Conservus, inquit, angelus, tuus sum, et ego, et tu [Col. 0732D] unum Dominum habemus, quem ego et tu adorare debemus: conservus sum, et caeterorum omnium fratrum tuorum prophetarum, verum etiam, et eorum omnium [(1645) 1Kb] qui servant verba libri hujus. Deum igitur adora: quia scriptum est: »Dominum Deum tuum adorabis, et illi soli servies (Matth. IV, 10).«

Et dixit mihi: Ne signaveris verba prophetiae libri hujus; tempus enim prope est. Qui nocet, noceat adhuc, et qui in sordibus est, sordescat adhuc; et justus [Col. 0733A] justitiam faciat adhuc; et sanctus, sanctificetur adhuc. Putabat enim beatus Joannes, imo imperfectorum Ecclesia in persona B. Joannis, qui audierat Dominum dicentem: Ecce venio velociter, quod vita haec praesens subito finiri, et Christus ad judicium venire debuisset; unde sibi jam librum claudere et signare volenti dicitur: Ne signaveris verba prophetiae libri hujus, sint aperta, et sine sigillo, ut ab omnibus audire volentibus legantur et audiantur: tempus enim prope est, ut dixi, quod post mille annos futurum est. Nam et Psalmista ad Dominum loquitur, dicens: »Quoniam mille anni ante oculos tuos, tanquam hesterna dies quae praeteriit (Psal. LXXXIX, 4).« Et quasi ipse diceret: Vides, Domine, quod si moram feceris, mali superbient et nocebunt; [Col. 0733B] sancti vero affligentur et occidentur: ad quod ipse: Qui nocet, noceat adhuc, id est qui nocere desiderat, et de nocendi affectu poenitere non vult, noceat adhuc ut nocendo pereat, et qui in sordibus est, et in peccatis delectatur sanctorumque monitis, ut poeniteat, obedire contemnit, sordescat adhuc. Nihil ergo pejus peccatoribus accidere potest, quam cum eis potestas datur, ut suam compleant voluntatem; quod quidem quare fiat, neminem puto ad plenum perscrutari posse: occulta enim sunt judicia Dei, secundum illud: »Judicia tua abyssus multa (Psal. XXXV, 7).« Et justus justitiam faciat adhuc, et sanctus sanctificetur adhuc. Si enim mali non essent, in quo sanctorum, vel Dei justitia exerceri posset?

[Col. 0733C] Ecce venio velociter, et merces mea mecum est reddere unicuique secundum opera sua. Ego sum alpha et omega, primus et novissimus, initium et finis. Ne, inquit, dolueris, ne grave tibi vel asperum videatur, quod librum claudere tibi et signare interdixi; quia non moram faciam, et in veritate velociter veniam; et si fortasse non tam cito ad judicium, tamen ad uniuscujusque animae vocationem non diu morabor. Cum autem venero, gaudeant boni, timeant mali; quia merces mea mecum est. Sed quae 371 merces? Vis audire quae? Reddere unicuique secundum opera sua. Sed ne fortasse aliquis hunc esse angelum putaret, qui se superius adorare prohibuit; quia in principio hujus capituli quis loquatur [Col. 0733D] non ponitur, ipse Dominus, cujus verba haec sunt, respondet, dicens: Ego sum alpha et omega, primus et novissimus, initium et finis. Haec jam supra exposita sunt.

Beati, qui lavant stolas suas in sanguine agni: ut sit potestas eorum in ligno vitae et per portas intrent in civitatem. Foris canes, et venefici, et impudici, et homicidae, et idolis servientes, et omnis qui amat et facit mendacium. Beati, inquit, soli erunt, qui stolas suas lavant in sanguine agni, id est, Christi sanguine redempti et baptismatis unda mundati, talia custodiunt vestimenta et corpora sua, non qualia prius erant, sed qualia a Deo mundata et purificata [Col. 0734A] ea recipere meruerunt. Unde scriptum est: »Omni tempore sint vestimenta tua candida (Eccle. VIII, 9).« Et hi quidem potestatem habent in ligno vitae, ut de eo videlicet et sumant, et vivant; a quo quia primus homo prohibitus fuerat, usque ad Christum omne hominum genus morti succubuit, quo quidem veniente, atque dicente: »Nisi manducaveritis carnem Filii hominis, et biberitis ejus sanguinem, non habebitis vitam in vobis (Joan. VI, 53);« data est hominibus licentia et potestas, ut jam nunc ad lignum vitae secure accedant, si tamen munda et candida habeant vestimenta. Alioquin »qui indigne manducat, et bibit, judicium sibi manducat, et bibit (I Cor. XI, 29).« Et illi quidem, qui in ligno vitae habent potestatem, per portas duodecim intrant in civitatem, [Col. 0734B] quia non in haereticorum, neque in sua sapientia confidentes, apostolorum doctrinam tenent et credunt, per quam etiam salvari, et supernae civitatis januam ingredi non dubitant. Foris autem sunt canes, id est Judaei sine causa latrantes, [et venefici, id est haeretici, qui venenosa dogmata fingunt, quibus et animas interficiunt. Et impudici, id est omnes fornicatores, et adulteri, et homicidae animae scilicet vel corporis; et idolis servientes, inter quos et avari ponuntur, et omnis qui amat et facit mendacium [(1646) 1Kb] ]; multi enim eum imitantur qui in veritate non stetit, et a quo omne mendacium procedit.

Ego Jesus misi angelum meum testificari vobis haec [Col. 0734C] in Ecclesiis. Ego sum genus, et radix David, stella splendida et matutina; et sponsus, et sponsa dicunt: Veni; et qui audit, dicat: Veni; et qui sitit, veniat; qui vult, accipiat aquam vitae gratis. Quod enim ait, ego Jesus misi angelum meum testificari, non tibi singulariter, sed vobis pluraliter dicta: haec in Ecclesiis non tantum beato Joanni, sed omnibus esse dicta demonstrat. Ipsum quoque B. Joannem, angelum intelligere possumus, qui haec in Ecclesiis testificari a Domino missus est. Quis igitur ea non credat quae per talem, tantumque legatum Jesus ipse omnibus Ecclesiis mandat, et dicit? Sequitur: Ego sum genus et radix David: genus quidem, quia ab eo secundum carnem originem duco; radix autem, quia et Christus de David, et David de Christo, quasi [Col. 0734D] arbor de radice pullulavit. Et Christus quidem de David secundum carnem; David vero de Christo secundum divinitatem. »Omnia enim per ipsum facta sunt, et sine ipso factum est nihil (Joan. I, 3).« Et stella matutina et splendida. De hac enim stella scriptum est: »Orietur stella ex Jacob, et exsurget homo de Israel (Num. XXIV, 17);« quae quidem tam splendida est, ut et ipsi soli lumen praebeat, quae si ei comparetur, lumen admittit. Est autem et matutina, illius videlicet, qui finem non habebit, diei nuntia. Quod autem sequitur: Et sponsus, et sponsa dicunt: Veni; tale est ac si diceret: Nulla amodo est excusatio, omnes audiverunt, sponsus et sponsa: [Col. 0735A] Christus et Ecclesia quotidie dicunt: Veni; sponsi enim verba sunt haec: »Venite ad me, omnes qui laboratis, et onerati estis, et ego vos reficiam (Matth. XI, 8).« De sponsa vero dicitur: »In omnem terram exivit sonus eorum, et in fines orbis terrae verba eorum (Psal. XVIII, 4).« Et qui audit, dicat: Veni; omnibus enim in locis praedicare conceditur; si enim omnes audiunt, et quicunque audiunt, dicunt: Veni; nemo est qui non praedicet. Nam et mulieres praedicare Apostolus docet, cum dicit: »Salvatur enim vir infidelis per mulierem fidelem (I Cor. VII, 14).« Nam etsi in Ecclesia non omnibus praedicare concessum sit, unusquisque tamen praedicat, dum et mala redarguit, et ad bene agendum aliquem invitat; quod qui non facit, in fraterna [Col. 0735B] charitate se peccare non dubitet. Et qui doctrinam fidei, et verba vitae audire desiderat, veniat [(1647) 1Kb] ; non erubescat, cum tot habeat imitatores, neque de pretio timeat, si forte pauper est, sed secure, et sine haesitatione veniens, aquam vitae gratis accipiat. His autem ita dispositis, quoniam liber iste valde difficilis est, et diversis multisque modis intelligi et exponi potest, ne quis propter obscuritatem (ut minus capaces facere solent) vana somnia esse dicat; vel ad suum volens flectere intellectum, prave et contra fidem exponere conetur, contestatur beatus Joannes, omnesque adjurat, ne contra suae animae salutem aliquis hoc 372 agere praesumat; et est, quod dicitur:

Contestor ego omni audienti verba prophetiae libri [Col. 0735C] hujus: si quis apposuerit ad haec, apponet Deus plagas super illum, scriptas in libro isto: et si quis diminuerit de verbis prophetiae hujus, auferet Deus partem de libro vitae, et de civitate sancta, et de his [Col. 0736A] quae scripta sunt in libro isto. Contestor ego Joannes, et testificor omni audienti verba prophetiae hujus, quae si quis officiose, et malo ingenio (quod haeretici facere solent) super haec pravam et erroneam intelligentiam apposuerit, Deus quoque apponet super illum plagas scriptas in libro isto; econtra vero si quis diminuerit de verbis prophetiae libri hujus, et ea quae Spiritus sanctus locutus est, vana et falsa esse confirmans, diminuere et delere tentaverit, firmissime credat et nullatenus dubitet quod Deus quoque, cui tam importune adversari non timet, auferet partem ejus, quam habiturus erat in sanctorum consortio, de libro vitae et de civitate sancta Jerusalem, cujus laudes superius expositae sunt, et de his quae scripta sunt in libro isto, in quo omnis [Col. 0736B] sanctorum gloria, et honor, et beatitudo continetur.

Dicit, qui testimonium perhibet istorum: Etiam etiam, amen, venio cito. Hic enim qui testimonium perhibet istorum, quamvis beatus Joannes intelligi possit, qui etiam in Evangelio ait: »Hic est discipulus ille, qui testimonium perhibet de his, et scripsit haec (Joan. XXI, 24);« competentius tamen Christus intelligitur, quem eorum, quae hic dicuntur, beatus Joannes testem esse confirmat. Qui etiam ut vera falsaque revelet, et abscondita tenebrarum illuminet, atque secundum opera sua unicuique tribnat, subinferens ait: Venio cito. Cui promissioni beatus quoque Joannes laetabundus respondet, dicens: Veni, Domine Jesu, tuum adventum exspectamus, [Col. 0736C] suscipe nos in pace, atque angelorum junge cohorti. Gratia Domini nostri Jesu Christi, qua gratis ex nullis praecedentibus meritis salvati sumus, sit cum nobis omnibus. Amen

FINIS EXPOSITIONIS IN APOCALYPSIM.



[HOMILIAE ET SERMONES.]




[Col. 0735]
INDEX HOMILIARUM ET SERMONUM S. BRUNONIS EPISCOPI[Col. 0735]
Secundum editionem Marchesii, cui concordat codex Signinus, iis exceptis quae in principio et fine codicis desunt.

    [Col. 0735D] 373 HOMILIA I.---Dominica I Adventus.
    Incipit: Hoc est enim, quod Psalmista ait: Deus manifeste veniet Deus noster, etc.
    Desinit: Sed verba veritatis a statu suo mutari non possunt.
    HOMILIA II.---Dominica eadem Quibusdam interrogantibus Dominum, et Salvatorem nostrum, etc. Et id quod fieri negant, fieri contigisset.
    HOMILIA III.---Dominica II Adventus. Joannes Baptista in vinculis et in carcere positus, etc. Hoc ad litteram intelligens, Joannem Eliam fuisse.
    [Col. 0736D] HOMILIA IV.---Dominica III Adventus. Omnes enim existimabant Joannem esse Christum. Haec facta sunt in Bethania trans Jordanem, ubi erat Joannes baptizans.
    HOMILIA V.---Feria IV Quatuor Temporum. Missus est, inquit, Gabriel angelus, qui Dei fortitudo interpretatur. Fiat mihi secundum verbum tuum, et discessit angelus ab ea.
    HOMILIA VI.---Feria VI Quatuor Temporum. Virgo Deo plena ad montana conscendit etc. [Col. 0737A] Qui in ejus adventu tanto gaudio exsultavit. Inc.:
    HOMILIA VII.---Dominica IV Adventus. Des.: Quoniam quidem, ut Dominus ait: Omne regnum in seipsum divisum, etc. Salutare tuum exspectabo, Domine.
    HOMILIA VIII.---In Vigilia Nativitatis Domini. Primum autem quaerendum est cur beata Maria, etc. Manifestum est igitur, quod Jesus Salvator interpretatur.
    HOMILIA IX.---In Nativitate Domini. Quod enim mundus universus describitur. Et in terra pax hominibus bonae voluntatis.
    HOMILIA X.---In eadem solemnitate, et in II missa. Pastores, inquit, loquebantur ad invicem, etc. Ejus fidem praedicantes, et eum ubique laudantes, et glorificantes.
    [Col. 0737B] HOMILIA XI.---In eadem solemnitate, et in missa III. Narrant alii evangelistae Dominum et Salvatorem nostrum Et justitiam, deducet te mirabiliter dextera tua.
    HOMILIA XII.---In festo S. Stephani.Superius in hoc Evangelio Scribis et Pharisaeis Dominus: Et videbit omnis caro salutare Dei.
    HOMILIA XIII.---In festo S. Joannis apostoli et evangelistae. Legitur superius in hoc Evangelio, quod discipulos suos, etc. Quando in coena super pectus ejusdem Jesu Christi recubuit.
    HOMILIA XIV.---In Nativitate SS. Innocentum. Venerant illis diebus Magi ad Dominum, etc. Perfectam ex illis consolationem habituros per gratiam, etc.
    [Col. 0737C] HOMILIA XV.---In Circumcisione Domini. Nobis non sibi circumciditur Dominus, sicut nobis est natus. Ipse totam Aegyptum a fame liberavit, et sua sapientia salvavit.
    HOMILIA XVI.---In die Epiphaniae Domini. Non enim vacat a mysterio, quod beata Virgo Maria, etc. Haec via in patriam reducit.
    HOMILIA XVII.---Dominica I post Epiphaniam. Religiosi parentes per singulos annos ibant in Jerusalem. Sed secundum humanitatem, qua nobis similis factus est.
    HOMILIA XVIII.---Dominica II post Epiphaniam. Has autem nuptias die tertia evangelista factas fuisse narrat. Christi gloria manifestatur, et credentium fides augetur.
    [Col. 0737D] HOMILIA XIX.---Dominica III post Epiphaniam. Cum, inquit, descendisset Jesus de monte, etc. In quo aeternae deliciae cunctis fidelibus praeparantur.
    HOMILIA XX.---374 Dominica IV post Epiphaniam. Quid enim navicula nisi Ecclesia, quid mare nisi mundus? etc. Veniant prospera, diu exspectata, et fiat tranquillitas magna.
    HOMILIA XXI.---In Purificatione S. Mariae virginis. Scriptum est enim in lege Moysi, quod mulier quae suscepto semine peperit masculum, etc. Magna gloria illis est, quod de illorum gente tantum lumen exortum est.
    HOMILIA XXII.---Dominica in Septuagesima. Conditor humani generis Dominus noster Jesus Christus. [Col. 0738A] Multi enim ad vineam et fidem vocati sunt, qui ad vitam praedestinati non sunt.
    HOMILIA XXXIII.---Dominica in Sexagesima. Multa turba sequebatur Jesum, multi undique conveniebant, etc. Attulit fructum aliud trigesimum, aliud sexagesimum, etc.
    HOMILIA XXIV.---Dominica in Quinquagesima. Multa jam consummata erant, quae de Filio hominis, etc. Ut omnes eum laudent, qui fecit mirabilia magna solus.
    HOMILIA XXV.---Feria IV Cinerum. Tristes enim dicuntur hypocritae, quia ut religiosi, etc Semperque illud omnibus viribus, et desiderio tendat.
    Feria V post Cineres. Idem est Evangelium, eademque homilia ut [Col. 0738B] in Dom. IV post Epiphaniam.
    HOMILIA XXVI.---Feria VI post Cineres. Domino nostro Jesu Christo docente, didicimus. Cor contritum et humiliatum Deus non spernit.
    HOMILIA XXVII.---Sabbato post Cineres. De hoc autem Matthaeus evangelista sic ait, etc. Qui crediderit, et baptizatus fuerit, salvus erit.
    HOMILIA XXVIII.---Dominica I Quadragesimae. Baptizatus Jesus confestim ascendit de aqua, etc. In dierum numero demonstraret jejunium cordis.
    HOMILIA XXIX.---Feria II post Dominicam I Quadragesimae. [Col. 0738C] Dominus enim, qui prius humilis venit, et in forma servi, etc. Et ibant isti in supplicium aeternum, justi autem in vitam aeternam.
    HOMILIA XXX.---Feria III post Dominicam I Quadragesimae. In proximo enim bella acturus, et de hostibus triumphaturus, etc. Quod Dominus promiserat, ipso experimento didicerunt.
    HOMILIA XXXI.---Feria IV post Dominicam I Quadragesimae. Quanta est superbia Scribarum et Pharisaeorum, etc. Ille igitur est Christo propinquior, quia melior.
    HOMILIA XXXII.---Feria V post Dominicam Quadragesimae. Haec est igitur causa cur clamantem mulierem [Col. 0738D] Deus non exaudit. Vita vivet, et non morietur.
    HOMILIA XXXIII.---Feria VI post Dominicam I Quadragesimae. Ad dies festos Judaeorum Dominus ascendit, etc. Et nuntiavit Judaeis, quia Jesus esset, qui fecit eum sanum.
    HOMILIA XXXIV.---Sabbato post Dominicam I Quadragesimae. Dominus et Salvator noster, sicut legitur paulo superius, etc. Quando carnis mortalitate exutus novae resurrectionis gloria et decore inducretur.
    Dominica II Quadragesimae. Idem Evangelium, et eadem homilia ut in die praecedenti.
    [Col. 0739A] HOMILIA XXXV.---Feria II post Dominicam II Quadragesimae. Inc.: Ego, inquit, vado. Ego ad Patrem redeo, etc. Des.: Haec illo loquente multi crediderunt in eum.
    HOMILIA XXXVI.---Feria III post Dominicam II Quadragesimae. Quid est sedere supra cathedram Moysi, etc. Deposuit potentes de sede, et exaltavit humiles.
    HOMILIA XXXVII.---Feria V post Dominicam II Quadragesimae. Haec verba et divitibus et pauperibus valde necessaria sunt, etc. Timent, et orant, ne et ipsi decipiantur.
    HOMILIA XXXVIII.---Feria VI post Dominicam II Quadragesimae. [Col. 0739B] In figura hujus hominis patrisfamilias Deum Patrem significat. Haec igitur causa, quod eum tenere volentes eum tenere non potuerunt.
    HOMILIA XXXIX.---Sabbato post Dominicam II Quadragesimae. Homo iste, Deus ipse hoc in loco intelligitur, etc. Et taliter ea habemus, ut aliter ea habere nolimus.
    HOMILIA XL.---Dominica III Quadragesimae. Beatus Matthaeus evangelista hominem istum, etc. Hoc enim nisi fecisset, neque felix, neque mater mea esse potuisset.
    375 HOMILIA XLI.---Feria II post Dominicam III Quadrag. Legitur superius in hoc Evangelio, quod cum Dominus venisset in patriam suam. [Col. 0739C] Canes contemnit hinc inde latrantes.
    HOMILIA XLII.---Feria III post Dominicam III Quadrag. Haec autem apostolis eorumque successoribus episcopis, etc. Nihil minus est septies, quam septuagies septies.
    HOMILIA XLIII.---Feria IV post Dominicam III Quadrag. Seniorum namque traditiones, non prophetarum dicta, etc. Manducare non lotis manibus, rusticitas est, non peccatum.
    HOMILIA XLIV.---Feria V post Dominicam III Quadrag. Scire enim oportet quae sit uxor Petri ut possimus scire quae sit socrus ejus, etc. Talem igitur patrem sepelire, et sic scpelire [Col. 0739D] Dominus prohibet.
    HOMILIA XLV.---Feria VI post Dominicam III Quadrag. Hoc est illud praedium, de quo Jacob filium suum Joseph benedicens ait, etc. Nisi eos ad audiendum, et credendum voluntarios praevidisset.
    HOMILIA XLVI.---Sabbato post Dominicam III Quadrag. Quod enim Jesus in montem Oliveti ire, et orare, etc. Sic igitur liberata est misera, jubente misericordia.
    HOMILIA XLVII.---Dominica IV Quadragesimae. Magna miracula Dominus facturus, et novi mirabilisque panis. Et pisces eis addit, cum quibus facilius comedi potuissent.
    [Col. 0740A] HOMILIA XLVIII.---Feria II post Dominicam IV Quadrag. Haec quidem in Matthaeo exposita sunt, etc. Sciebat quid fraudis et iniquitatis esset in unoquoque homine.
    HOMILIA XLIX.---Feria III post Dominicam IV Quadrag. Diximus superibus hanc festivitatem septem diebus celebrari. Ipsa testimonium perhibent de me.
    HOMILIA L.---Feria IV post Dominicam IV Quadrag. Ipse Jesus Salvator noster apertissime ostendit, etc. Peccatum non haberetis, quia lucem quaereretis.
    HOMILIA LI.---Feria V post Dominicam IV Quadrag. Haec autem vidua, quam turba multa sequitur, [Col. 0740B] etc. Manibus, pedibusque ligatis prodiisse fertur.
    HOMILIA LII.---Feria VI post Dominicam IV Quadrag. In magnis laudibus Mariae scripsit haec evangelista. An accusando dixerunt dubitari non potest.
    HOMILIA LIII.---Sabbato post Dominicam IV Quadrag. Ego, inquit, sum lux mundi, ego sum illa lux quae illuminat omnem hominem, etc. Erat igitur et hora ejus in ejus potestate, ut tunc, et non ante veniret, quam ipse juberet.
    HOMILIA LIV.---Dominica passionis. Praeceperat Dominus per Moysen sacerdotibus Judaeorum. [Col. 0740C] Beati mundo corde, quoniam ipsi Deum videbunt.
    HOMILIA LV.---Feria II post Dominicam Passionis. In vanum, inquit, laboratis vos, et principes vestri. Et reversi sunt, quia facere non potuerunt voluntatem suam.
    HOMILIA LVI.---Feria III post Dominicam Passionis. Hoc enim faciebat Jesus, non quod mortem, vel Judaeos timeret. Non audebant, quia magis homines, quam Deum timebant.
    HOMILIA LVII---Feria IV post Dominicam Passionis. Encaenia dicebant Judaei illam festivitatem. Ut isti ad eum venirent, eum viderent, et in eum crederent.
    HOMILIA LVIII.---Feria V post Dominicam [Col. 0740D] Passionis. In hoc Evangelio Pharisaei superbia reprimitur, etc. Qui ex corde conversis tam facile miseretur.
    HOMILIA LIX.---Feria VI post Dominicam Passionis. Audierant pontifices et Pharisaei Salvatorem nostrum. Non ut eum occidatis, sed ut nobiscum i. eum credatis.
    HOMILIA LX.---Sabbato post Dominicam Passionis. Stulti Judaei eum occidere volebant, quem nuper Dominus suscitaverat. Hoc erat, quod significabat, quando se abscondit ab eis.
    HOMILIA LXI.---Dominica in Palmis. Duos discipulos suos ante se Dominus mittit, [Col. 0741A] etc. Inc.: Quae in ore totius populi, ad Christi laudem et gloriam personabat.
    Des.: HOMILIA LXII.---Dominica in Palmis. Passio Domini nostri Jesu Christi. Nuntiat Dominus Pascha post biduum, nuntiat et passionem suam, etc.Dominum resurrexisse, et nullo modo sic positum furari potuisse.
    376 HOMILIA LXIII.---Feria II majoris hebdomadae. Mirum si evangelista omnia haec sine aliqua significatione. Sicut se habet cupiditas hominum, nova videre, et audire cupiebant.
    HOMILIA LXIV.---Feria III majoris hebdomadae.Si, inquit, scitis, et intelligitis quae fecerim vobis, etc. [Col. 0741B] Non prius coenam complevit, etsi prius coenare coepit.
    HOMILIA LXV.---Feria IV majoris hebdomadae. Venit autem dies azymorum, in qua necesse erat occidi pascha, etc. Caetera, quae sequuntur, in Matthaeo exposita sunt.
    HOMILIA LXVI.---Feria V in Coena Domini. Narrat superius evangelista quod ante diem festum Paschae Salvator noster in Bethaniam venit, etc. Deum per se invicem sancti orant, alter alterius pedes lavant.
    HOMILIA LXVII.---Sabbato sancto. Vesper enim, qui et hesper dicitur, stella est, quae alio nomine lucifer vocatur. Ecce iterum occiditis; dum eum resurrexisse, et vivere negatis.
    HOMILIA LXVIII.---In Dominica S. Resurrectionis D. N. J. C.[Col. 0741C] Sabbato enim neque vendere, neque emere licebat aliqua. Ibi tecum sedeo, et vivo, et regno in saecula saeculorum.
    HOMILIA LXIX.---Feria II post Dominicam Paschae. Unus autem istorum, qui haec scribit, beatus Lucas fuisse putatur. Nobis Scripturas exposuit, et sensum aperuit Jesus Christus D. N.
    HOMILIA LXX.---Feria III post Dominicam Paschae. Loquebantur discipuli de Jesu, et ea quae viderant, etc. Ideoque a Catholicis consignari praecipiunt, qui ab eis baptizati sunt.
    HOMILIA LXXI.---Feria IV post Dominicam Paschae. [Col. 0741D] Quid est enim, quod apostolus Petrus de piscatione a Domino vocatur, etc. De illis manifestationibus loquitur, quae vel omnibus, vel pluribus in unum collectis factae sunt.
    HOMILIA LXXII.---Feria V post Dominicam Paschae. Recedunt discipuli, stat Maria, et plorat, etc. Quia vidi Dominum, et haec dixit mihi.
    HOMILIA LXXIII.---Feria VI post Dominicam Paschae. Haec autem visio quando facta est incertum habeo. In Deo faciemus virtutem, et ipse ad nihilum deducet inimicos nostros.
    HOMILIA LXXIV.---Sabbato in Albis. Quantum ad litteram magnus amor compellebat hanc mulierem, etc. [Col. 0742A] Diximus Scripturam per linteamina significari.
    HOMILIA LXXV.---Dominica in Albis, octava Paschae. Quicunque intelligit illud, quod scriptum est, etc. Etiamsi alii evangelistae caetera ejus facta non scripsissent.
    HOMILIA LXXVI.---Dominica I post Pascham.Ego, inquit, sum pastor bonus. Audite hoc pastores. Haec autem quid significent, in Exodo exposuimus.
    HOMILIA LXXVII.---Dominica II post Pascham. Modico enim tempore in sepulcro Dominus jacuit. Et gaudium vestrum nemo tollet a vobis.
    HOMILIA LXXVIII.---Dominica III post Pascham.[Col. 0742B] Dixerat superius beatus Petrus: Domine, quo vadis? Non enim loquetur a semetipso, sed quaecunque audiet loquetur.
    HOMILIA LXXIX.---Dominica IV post Pascham. Si consideremus, quibus haec verba specialiter, etc. Qui jam cum suo principe superatus est.
    HOMILIA LXXX.---In Litania majori. His enim verbis admonemur, ut spiritum sapientiae. Mali vero mala data petentes a malo patre mala data suscipiunt.
    HOMILIA LXXXI.---In nativitate apostolorum Philippi et Jacobi. [Col. 0742C] Ego, inquit, vado, et quo ego vado, vos non potestis venire. Multum enim glorificatur Pater in Filio, dum talia fiunt in nomine Filii.
    HOMILIA LXXXII.---In inventione S. crucis. Bonus homo iste Nicodemus jam credulus, etc. Omnis qui credit in eum non pereat, sed habeat vitam aeternam.
    HOMILIA LXXXIII.---In apparitione S. Michaelis archangeli. Accesserunt utique discipuli ad Jesum non loquendo, sed cogitando, etc. Humiliavit semetipsum, factus obediens usque ad mortem.
    HOMILIA LXXXIV.---In Ascensione Domini. Venit ad discipulos suos Dominus Jesus, invenit eos recumbentes, etc. [Col. 0742D] In omnem terram exivit sonus eorum, et in fines orbis terrae verba eorum.
    377 HOMILIA LXXXV.---Dominica post Ascensionem. Semper Salvator noster tristibus miscet laeta. Hac tali consolatione eos praemunire necessarium non esset.
    HOMILIA LXXXVI.---In die Pentecostes. Dominus Salvator noster paulo superius discipulis suis loquitur, etc. Coelum attendite, quia inde originem habetis.
    HOMILIA LXXXVII.---Dominica octava Pentecostes. Estote, inquit, misericordes; sed quomodo? Sicut et Pater vester misericors est. Et manifestabit consilia cordium. Et tunc laus erit unicuique a Deo.
    HOMILIA LXXXVIII.---Dominica II post Pentecosten.[Col. 0743A] Inc.: Stagnum Genesareth ipsum est quod mare Galilaeae. Des.: Et de his, quidem in Levitico satis diximus.
    HOMILIA LXXXIX.---Dominica III post Pentecosten. Apostolus enim Corinthiis scribens ait: Si quis frater nominatur, etc. Non venit vocare justos, sed peccatores ad poenitentiam.
    HOMILIA XC.---Dominica IV post Pentecosten. Hic enim homo ipse est, qui haec loquitur, J. C. D. N., etc. Nemo simul cum sanctis addetur, nec in convivii epulas introibit.
    HOMILIA XCI.---In nativitate S. Joannis Baptistae. Nascitur hodie Joannes Baptista major prophetis, minor angelis. [Col. 0743B] Et manentem super eum, hic est qui baptizat in Spiritu sancto.
    HOMILIA XCII.---In vigilia S. Petri. Interrogat Dominus Petrum, an se diligat, quem semper, et ubique, etc. In qua quantum eum dilexerit, apertissime demonstravit.
    HOMILIA XCIII.---In festo S. Petri. Interrogat Dominus discipulos suos, quam opinionem de eo homines habent. Quam si praelatus recipere noluerit, tunc sciant se esse solutos.
    HOMILIA XCIV.---Dominica V post Pentecosten. Scribarum et Pharisaeorum justitia fuit, ut bene praedicarent. Ad ultimum quadrantem, quae semper solvitur, et nunquam finitur.
    HOMILIA XCV.---Dominica VII post Pentecosten.[Col. 0743C] Attendite, inquit, et cavete vobis a falsis prophetis, etc. De quo naufragio nos liberare dignetur J. C. D. N.
    HOMILIA XCVI.---Dominica VIII post Pentecosten. Et vocavit illum Dominus suus, et ait illi: Quid hoc audio de te? Et praedestinata sunt nobis, si hujus fidelitatis virtus inveniatur in nobis.
    HOMILIA XCVII.---Dominica IX post Pentecosten. Surrexit, inquit, legisperitus, legis conditorem reprehendere volens, etc. Magna est misericordia per quam vita possidetur aeterna.
    HOMILIA XCVIII.---Dominica X post Pentecosten. [Col. 0743D] Nunquam arrogantia placuit Deo, nunquam superbia justificata est, etc. Radix omnium malorum superbia, custos virtutum humilitas.
    HOMILIA XCIX.---Dominica XI post Pentecosten. Describit evangelista per quam viam in Galilaeam Dominus redierit, etc. Quia obstructum est os loquentium iniqua.
    HOMILIA C.---Dominica XII post Pentecosten. Omnes in via sumus, omnes ad patriam festinamus. Fides justificat, fides et interius hominem sanat.
    HOMILIA CI.---Dominica XIII post Pentecosten. Modo enim superius Salvator noster de thesauro locutus est, etc. [Col. 0744A] Si omnes homines tales esse vellent, non deesset unde eos pasceret.
    Dominica XIV post Pentecosten. Est idem Evangelium, et eadem homilia, ut in feria V hebdomadae post Dominicam IV Quadragesimae.
    HOMILIA CII.---Dominica XV post Pentecosten. In eo, quod ad panem manducandum in domum principis Pharisaeorum, etc. Qui se exaltat, humiliabitur, et qui se humiliat exaltabitur.
    HOMILIA CIII.---Dominica XVI post Pentecosten. In hac ergo similitudine, quanta sit Dei patientia. Quia in verbis, et miraculis Christi virtutem et gloriam cognoscebant.
    HOMILIA CIV.---Dominica XVII post Pentecosten. [Col. 0744B] Pharisaei audientes, quod silentium imposuisset Sadducaeis. Neque ausus fuit quisquam ex illa die eum amplius interrogare.
    378 HOMILIA CV.---Dominica XVIII post Pentecosten. In illa, inquit, die, qua Pharisaei victi recesserunt, etc. Sic igitur nunc in Ecclesia spiritualiter custoditur, quod prius secundum litteram in Synagoga custodiebatur.
    HOMILIA CVI.---Dominica XIX post Pentecosten. Hoc enim in loco civitatem suam non Nazareth, etc. Et glorificaverunt Deum, qui dedit potestatem talem hominibus.
    [Col. 0744C] HOMILIA CVII.---Dominica XX post Pentecosten. Iste enim rex ipse est, qui loquitur Deus, et homo J. C. D. N. Non enim sufficit labiis dimittere, nisi ora et corda conveniant.
    HOMILIA CVIII.---Dominica XXI post Pentecosten. Stulti Pharisaei, qui Verbum Dei in sermone capere putant. Ut Christum caperent in sermone, sed ipsos in suis sermonibus captos esse cognoscunt.
    HOMILIA CIX.---Dominica XXII post Pentecosten. Quid enim per hunc principem, nisi Abraham, Isaac et Jacob, etc. Et in voluntate tua deduxisti me, et cum gloria assumpsisti me.
    HOMILIA CX.---Dominica XXIII post Pentecosten.[Col. 0744D] Tunc dimissis turbis, venit in domum, et accesserunt ad eum discipuli ejus Est autem parabola similitudo, in qua aliud dicitur, et aliud rationabiliter intelligetur.
    HOMILIA CXI.---Dominica XXIV post Pentecosten. Suscitato namque Lazaro veniens Jesus Hierosolymam, etc. Quibus hoc sine Ecclesiae detrimento facere valeamus.
    HOMILIA CXII.---Dominica XXV post Pentecosten. Videamus modo quid Daniel propheta de hac abominatione, etc. Sed verba veritatis a statu suo mutari non poterunt.
    HOMILIA CXIII.---Dominica XXVI post Pentecosten.[Col. 0745A] Inc.: Alius autem evangelista addidit, neque Filius, etc. Des.: Modo interim crucians animam, postmodum vero et corpus, et animam.
    HOMILIA CXIV.---Dominica XXVII post Pentecosten. Tunc enim Dominus Pater, qui omnium rex et Dominus est, filio suo Jesu Christo nuptias fecit, etc. Pauci vero introducuntur in regis thalamum et gloriam.
    HOMILIA CXV.---Dominica XXVIII post Pentecosten. Digni sunt reges, qui exaudiantur. Nulli ita Deo familiares sunt, sicut boni reges. Ut vivamus, et ulterius non moriamur, sed sani et immortales ad coelestia regna perducamur.
    [Col. 0745B] HOMILIA CXVI.---In festivitate S. Laurentii martyris. Hoc est enim illud granum frumenti, quod virgo, et inarata terra produxit, etc. Et Apostolus: Cupio, inquit, dissolvi, et esse cum Christo.
    HOMILIA CXVII.---In Assumptione B. M. V. Omnia opera Salvatoris nostri plena sunt sacramentis. Ipsa optimam partem elegit, quae non auferetur ab ea.
    HOMILIA CXVIII.---In decollatione S. Joannis Baptistae. Cujus opinionis beatus Joannes Baptista fuerit. Tulerunt corpus ejus, et sepelierunt illud, et venientes nuntiaverunt Jesu.
    HOMILIA CXIX.---In nativitate Dei genitricis Mariae. [Col. 0745C] Quare beatus Matthaeus evangelista a Christi generatione initium sumat, etc. Et tu Bethlehem terra Juda nequaquam minima eris in principibus Juda.
    HOMILIA CXX.---In festo S. Matthaei apostoli. Sic enim de se beatus Matthaeus quasi de alio loquitur. Quia Christi sacrificium misericordia fuit.
    HOMILIA CXXI.---In vigilia S. Andreae apostoli. In exordio hujus Evangelii magna nobis quaestio oritur. Quando in sua majestate Christus Dominus apparebit.
    HOMILIA CXXII.---In festo S. Andreae apostoli. Narrat superius evangelista, quia Dominus et Salvator, etc. [Col. 0745D] Videt et ipsos pisces, eos videlicet, qui baptizantur et credunt.
    HOMILIA CXXIII.---In natali apostolorum I. Decem quidem sunt mandata legis, quorum primum illud est, quo dicitur: Non habebis Deum alienum absque me. Bene igitur exauditus est, qui inde laetatur, quod exauditus non est.
    HOMILIA CXXIV.---In natali apostolorum II. Magna est virtus charitatis, quae toties discipulis a Domino commendatur. Sed quid dicam? Isti sunt illi coeli, qui enarrant gloriam Dei.
    379 HOMILIA CXXV.---In natali apostolorum III. Dixerat superius in hoc evangelio Dominus et Salvator noster discipulis suis: Euntes, praedicate, etc. [Col. 0746A] Nunquam enim nisi in bono judicantur, qui semper in bono inveniuntur.
    HOMILIA CXXVI.---In natali apostolorum IV. Narrat superius evangelista juvenem quem dam accessisse ad Jesum, etc. Quos enim multum diligimus, his nominibus vocare solemus.
    HOMILIA CXXVII.---In natali apostolorum V. Beatus Lucas evangelista sic ait: Quia designavit Dominus, etc. Graviori poenae subjiciantur, quam illi quibus veritas nuntiata non fuit.
    HOMILIA CXXVIII.---In natali apostolorum VI. Hoc autem ideo Dominus et Salvator noster dicere videtur, etc. Et illud quidem simul habere possunt et mali et boni; hoc autem non habebunt nisi boni.
    [Col. 0746B] HOMILIA CXXXI.---In natali plurimorum martyrum I. Talia sunt praelia Christi, talia sunt bella Novi Testamenti. Qui pro Christi nomine persecutionem patiuntur.
    HOMILIA CXXX.---In natali plurimorum martyrum II. Quid est igitur quod Psalmista ait: Orietur in diebus ejus justitia et abundantia pacis. Si igitur hic mercede caruerint, ibi propter hoc mercedem non habebunt.
    HOMILIA CXXI.---In natali plurimorum martyrum III. Multa turba sequebatur Jesum, et non solum sequebatur, verum etiam opprimebatur, etc. Illorum exemplum vos doceat, si illorum vos beatitudo delectat.
    HOMILIA CXXXII.---In natali unius martyris I. [Col. 0746C] Paulo ante dixerat discipulis suis Dominus Jesus, etc. Qualis post hanc vitam in regno suo cunctis fidelibus suis apparebit.
    HOMILIA CXXXIII.---In natali unius martyris II. Cum enim alibi Dominus dicat: Diliges proximum tuum. Quoniam si necesse esset, ea simul cum ipsa vita perdere non timebant.
    HOMILIA CXXXIV.---In natali unius martyris III. Ecce vitis vocatur Christus, et vitis vera, etc. Magna est virtus patientiae, sine qua perditur, et per quam anima possidetur.
    HOMILIA CXXXV.---In natali confessorum I. Homo iste Dominus et Salvator noster est, etc. Illic erit fletus et stridor dentium.
    HOMILIA CXXXVI.---In natali confessorum II. [Col. 0746D] Homo iste nobilis ipse est, qui loquitur Salvator noster, etc. Quod vobis paratum est ab origine mundi.
    HOMILIA CXXXVII.---In natali confessorum III. Quod enim lumbos praecingere nos Dominus praecipit. Non est igitur conveniens ut unusquisque ibi super omnia constituatur.
    HOMILIA CXXXVIII.---In natali confessorum IV. Haec autem verba et alia multa tunc discipulis suis, etc. Qui fecerit et docuerit, hic magnus vocabitur in regno coelorum.
    HOMILIA CXXXIX.---In natali confessorum V. Si ergo lumen quod in te est, tenebrae sunt, etc. Totum corpus virtutum, totaque massa operationum lucida erit.
    [Col. 0747A] HOMILIA CXL. In natali confessorum VI. Inc.: Ubi oculi non sunt, ibi lux necessaria non est. Des.: Beati mundo corde, quoniam ipsi Deum videbunt.
    HOMILIA CXLI.---In natali virginum I. Regnum coelorum hoc loco coelestem patriam, etc. Qui profert de thesauro suo nova et vetera.
    HOMILIA CXLII.---In natali virginum II. [Col. 0748A] Dixerat modo superius Dominus et Salvator noster: De die autem illa, etc. Vigilate itaque, quia nescitis diem neque horam.
    380 HOMILIA CXLIII.---In dedicatione ecclesiae. Ex quo tempore primus homo descendit ab Jerusalem. Quia non indigent, qui sani sunt, medico, sed male habentes.




Sermones inediti S. Brunonis episcopi.
[Col. 0747]

[Col. 0747A] SERMO I.---In Epiphania Domini.
    Inc.: Ad aedificationem fidelium spectat, fratres charissimi, extremus evangelicae lectionis versiculus, etc. Des.: Ad patriam perpetuae vitae gaudiis in coelis [Col. 0747B] fruemur cum angelis, etc.

SERMO II.---In Purificatione beatae Mariae Virginis.
    Humani generis conditor et redemptor Dominus, etc. Circumcidite corda vestra, et non corpora vestra.

SERMO III.---In natali unius martyris.
    [Col. 0748B] Insuper et ipse Dominus erat in eis qui eorum semini incrementa dabat. Siquidem in tali gaudio moeror et tristitia esse non potest.






[Col. 0747]
S. BRUNONIS ASTENSIS EPISCOPI SIGIENSIS HOMILIAE.



381 HOMILIA PRIMA. DOMINICA PRIMA ADVENTUS.
[Col. 0747C]




[ADMONITIO.]

ADMONITIO. Diximus in prolegomenis homilias S. Brunonis eodem ordine editas fuisse a Marchesio, quo in codice Med. Laurentiano mss. exscriptas invenimus; incipiunt enim a prima Dominica Adventus, quae est exordium ecclesiastici anni. His ventus, quae est exordium ecclesiastici anni. His non concordant codex Vallicellanus, nec editio homiliarum sub nomine Eusebii Emiseni Parisiis acta an. 1575. Non piguit nos editiones cum codicibus mss. conferre, et ejusdem sancti Brunonis commentarium in Evangelia consulere; quare explorata compertaque habemus quae ab eodem commentario excerpta sunt, quaeque addita, ut patet ex hac prima homilia, in qua additionem uncis inclusimus, quodque in sequentibus fiet. Etiam sanctus Maximus Taurinensis de eodem argumento homiliam habet, quae secunda est in editione nostra, p. 6.



LECTIO S. EVANGELII SECUNDUM MATTHAEUM (XXIV, 7).
[Col. 0747D]

Dixit Jesus discipulis suis: Sicut enim fulgur exit ab oriente, et paret usque ad occidentem, ita erit et adventus Filii hominis. Et reliqua. Homilia lectionis ejusdem. (Vid. edit., pag. 115, c. 1).

Hoc est enim quod Psalmista ait: »Deus manifeste veniet, Deus noster, et non silebit (Psal. XLIX, 3).« Non, ut prius, veniet occultus, sed quasi sol in sua majestate praefulgens, ubique apparebit, ubique lucebit cunctis, etiam nolentibus revelabitur: »Ubicunque fuerit corpus, illuc congregabuntur et aquilae (Matth. XXIV, 28).« Aquilae enim sanctorum animae sunt, quae et altius volant et clarius vident. Hae autem tunc ad corpora propria venientes, ubicunque et quomodocunque dispersa sint, ea iterum [Col. 0748C] induentur, ut totus integer et immortalis homo resurgat. Potest autem et sic intelligi, ut ubicunque Christi corpus fuerit, illuc et animae conveniant paratae ejus obedire praeceptis. Statim autem post tribulationem eorum dierum sol obscurabitur, et luna non dabit lumen suum; et stellae cadent de coelo, et virtutes coelorum commovebuntur, et tunc parebit signum Filii hominis in coelo, et tunc plangent omnes tribus terrae, et videbunt Filium hominis venientem in nubibus coeli cum virtute multa et majestate. Quia enim Sol justitiae Christus Deus noster omni luce splendidior de coelis descendet; sol iste, quem videmus, obscurabitur, et haec luna non dabit lumen suum, obscurati immenso splendore majoris lucis. Sicut enim luna et stellae solis hujus splendore pallescunt, [Col. 0748D] ita illius inerrabili fulgore ipse sol in tenebris convertetur. Quod autem stellas cadere dicit, vel sanctorum animas ad corpora descendere, vel ipsas juxta litteram quasi decidentes et obeuntes lumen solitum amittere significat. [Cadent praeterea stellae, quia sancti, qui per stellas significantur, ab iniquis occidentur. Luna vero non dabit lumen suum, quia sancta Ecclesia solitum splendorem in signis et virtutibus non ostenderet; sol autem obscurabitur, quia haeretici, qui tunc erunt, solem justitiae Christum Dominum, ejusque fidem damnare et reprehendere non timebunt.] Virtutes autem coelo rum commovebuntur, quia omnis ille exercitus angelorum Christum Dominum nostrum ad judicium sequetur. Et tunc apparebit signum Filii hominis in [Col. 0749A] coelo; per quod, vel ejus crucem vel aliquid aliud victoriae signum intelligere possumus. Et tunc plangent eum omnes tribus terrae. Unde in Zacharia propheta scriptum est: »Et plangent eum planctu quasi super unigenitum, et dolebunt super eum, ut dolere solent in morte primogeniti. In die illa magnus erit planctus in Jerusalem, sicut planctus ad Remon in campo Magedon, et plangent terrae familiae, et familiae seorsum (Zach. XII, 10).« Quomodo enim super eum non plangant, cum eum in tanta gloria videbunt, quem cum tanto opprobrio crucifixerunt? Sequitur: Et mittet angelos suos cum tuba, et voce magna, et congregabunt electos ejus a summis coelorum usque ad terminos eorum. Angelorum enim ministerio ex omnibus mundi partibus sancti Dei colligentur [Col. 0749B] et resurgent, a summis coelorum animabus descendentibus, et usque ad eorum terminos venientibus. Sed quoniam coeli sancti vocantur, possumus per summos coelorum patriarchas et apostolos; per eorum vero terminos quoscunque alios fideles intelligere. Colligentur igitur cardinales electi Dei a summis coelorum usque ad terminos eorum; quoniam et majores, et minores, et primi, et novissimi, omnes simul in unum convenient. Quod enim ait cum tuba, ipse exposuit 382 dicens, et voce magna. Magna enim vox erit, quae mortuos suscitabit, et mundum universum replebit. Ab arbore autem fici discite parabolam: Cum jam ramus ejus tener fuerit, et folia nata, scitis quia prope est aestas; ita et vos cum videritis haec omnia, scitote quia prope est in januis. Sicut [Col. 0749C] enim ficus novis ramis et foliis orientibus aestatem proximam adesse annuntiat, ita et haec omnia tam magna tamque inusitata Christi adventum manifestissime annuntiabunt. Amen dico vobis, quia non praeteribit generatio haec, donec omnia fiant. Hoc enim de Scribarum et Pharisaeorum generatione intelligitur, super quam omnem sanguinem justum venire superius dixerat. Non prius igitur illa generatio praeteribit, non prius deficiet, nec tota a sua iniquitate cessabit, quam ista omnia compleantur. Coelum et terra transibunt, verba autem mea non praeteribunt. Quod enim Veritas dicit, immutabile est et praeterire non potest, alioquin veritas non esset. Coelum igitur et terra transibunt, quia secundum hoc, quod sunt, in melius commutabuntur, sed verba veritatis a statu suo [Col. 0749D] mutari non possunt.

(In Marchesio adduntur aliqua ab hac homilia aliena, et in fine sensum imperfectum relinquit.)



HOMILIA II. EADEM DOMINICA.





[ADMONITIO.]

ADMONITIO.---Cum iisdem verbis incipiat hujusce loci evangelici in comm. expositio, n. 47, iisdemque prosequatur usque ad illa verba: Et quae erit tristitia malis, ne eadem repetamus quae in editione nostra legi possunt, additamentum hic afferemus. Perperam attributa fuit haec homilia Emiseno Eusebio in edit. Paris., et deinde in Lugdunensi Bibl. PP., tom. VI, apud Anissonios p. 1677, sub nomine Eusebii Gallicani iterum excusa.



LECTIO S. EVANGELII SECUNDUM LUCAM (XXI, 25).

In illo tempore, dixit Jesus discipulis suis: Erunt [Col. 0750A] signa in sole, et luna, et stellis, et in terris pressura gentium. Et reliqua.

Quibusdam interrogantibus Dominum et Salvatorem nostrum, etc. Hinc est quod Daniel ait (Dan. VII): »Aspiciebam in visione noctis, et ecce Filius hominis in nubibus coeli veniebat, et usque ad Antiquum dierum pervenit.« Dixerat enim se vidisse quatuor bestias grandes, et inter se dissimiles, quarum »prima erat quasi leaena, et habebat alas ut aquila; quam cum aspiceret avulsae sunt alae ejus, et sublata est de terra, et super pedes ejus quasi homo stetit, et cor hominis datum est ei. Et ecce bestia alia similis urso in parte stetit, et tres ordines erant in ore ejus et in dentibus ejus: et sic dicebant ei: Surge, comede carnes plurimas. Post haec aspiciebam, et ecce [Col. 0750B] alia quasi pardus, et alas habebat quasi avis, quatuor super se, et quatuor capita erant in bestia, et potestas data est ei. Post haec aspiciebam in visione noctis; et ecce bestia quarta terribilis atque mirabilis et fortis nimis, dentes ferreos habebat magnos comedens, et comminuens, et reliqua pedibus suis conculcans.« Habebat autem cornua decem, quae cum Daniel aspiceret, »aliud cornu ortum est inter illa, a cujus facie tria de superioribus cornibus evulsa sunt. Erant autem in cornu oculi quasi hominis, et os loquens ingentia. Faciebat vero praelium contra sanctos, et praevalebat, et putabat quod posset mutare tempora et leges, et regnum sanctorum traditum est in manus ejus usque ad tempus, et tempora, et dimidium temporis, donec Antiquus dierum sedit, et throni [Col. 0750C] positi sunt.« Haec autem viderat Daniel, quae cum intelligere non posset, unum de astantibus rogavit ut ei exponeret quid ista significarent, dictumque est ei: »Quatuor bestiae, quatuor regna consurgent de terra. Suscipient autem regnum sancti Dei altissimi, et obtinebunt illud usque in saeculum, et saeculum saeculorum.« Et de quarta quidem bestia plenius in sequentibus dicetur. De tribus vero, quoniam angelus nihil amplius exposuit, quod Dominus dederit, modo dicemus. Prima igitur bestia regnum Graecorum est, cujus initium Alexander Magnus fuit, quasi leo rugiens tam parvo tempore circumquaque terras occupavit, ut magis volasse quam pugnasse videatur. Unde non immerito leonis speciem et aquilae alas habuisse describitur. Sed [Col. 0750D] quoniam parvo tempore regnavit, ideo alas ei avulsas dicit. Stetit autem super pedes quasi homo, quia tandem se mortalem intellexit; et cor proprium recepit, ut magis de morte quam de honoribus cogitaret. Hoc autem regnum quantum Dei populum afflixerit, Machabaeorum liber ostendit. Secunda vero bestia regnum Romanorum intelligitur, quod quidem non cum tanta fortitudine, ut Graecorum, coepit; sed ad majorem potentiam pervenit, quoniam et leo urso fortior est. Tres autem ordines in ore et dentibus, senatum populumque, et ipsos imperatores vel consules significant. His enim tribus ordinibus regnum Romanorum omnes gentes devoravit et suo imperio subjugavit. Unde et hic ei [Col. 0751A] 383 dicitur »Sarge, comede carnes plurimas.« Et hoc quidem usque ad tempora Constantini Dei populum affligere non cessavit. Per tertiam vero bestiam regnum haereticorum intelligimus, a tempore videlicet Arii et Constantii haeretici et crudelissimi imperatoris. Majorem enim persecutionem tunc Dei populus passus est, quam illa jam superius dicta regna ei movissent. Major est enim in corpore et anima, quam in solo corpore persecutionem pati. Haec autem bestia pardo similis, et quatuor alas habuisse describitur, quoniam haereticorum praedicatio velociter, et parvo tempore totum mundum volando replevit. Quatuor enim sunt mundi partes, quae per quatuor alas et quatuor capita figurantur. Quatuor enim capita habuit haec bestia, quia in [Col. 0751B] quatuor mundi partibus suos praedicatores haeretici habuerunt. Quanta autem potestas Arianis data fuerit Ariminense concilium manifestat. Nunc autem quid de quarta bestia angelus Danieli responderit, audiamus. »Bestia, inquit, regnum quartum erit in terra, quod majus erit omnibus regnis, et devorabit universam terram, et conculcabit, et devorabit universam terram, et conculcabit, et comminuet eam. Porro cornua decem ipsius regni, decem reges erunt, et alius consurget post eos, et ipse potentior erit prioribus, et tres reges humiliabit, et sermones contra excelsum loquetur, et sanctos Altissimi conteret, et putabit, quod possit mutare tempora, et leges, et tradentur in manu ejus usque ad tempus, et tempora, et dimidium temporis.« Hoc autem [Col. 0751C] quartum regnum, de quo nunc angelo exponente audivimus, circa finem saeculi exspectamus. Erit enim tunc, ut jam diximus, tribulatio talis, qualis non fuit ab initio saeculi, neque fiet. Unde et quarta bestia dissimilis caeteris, magisque terribilis, fortisque describitur. Per decem vero cornua, omnes hujus mundi reges intelligere possumus. Siquidem frequenter in divina pagina omnes per decem significantur. Illud vero cornu, in cujus ortu tria cornua avulsa sunt, quod habebat oculos, et os loquens ingentia, Antichristus est, aliis regibus fortior atque potentior. Qui postquam tres illos reges superabit, et illorum regna subjugabit, in tantam superbiam elevabitur, ut contra Altissimum loqui, et ore nefario Deum se dicere non timeat. Plenus [Col. 0751D] namque spiritu Satanae, virtutes multas atque miracula arte diabolica operabitur, et alios quidem signis, alios vero gladiis ad suam voluntatem convertet. Praeliabitur autem contra sanctos, quia venient tunc Henoch et Elias, quos, quia ratione superare non poterit, gladiis interimi faciet. Putabit enim quod possit mutare tempora et leges, quia Novum Testamentum ad veteris legis consuetudinem transferre conabitur. Regnabit autem per tempus, et tempora, et dimidium temporis, per quod tres annos et dimidium intelligimus: »Quem Dominus Jesus interficiet spiritu oris sui, et auferet illustratione adventus sui (II Thess. II, 8).« Et tunc quidem sicut modo in Evangelio audivimus, videbunt [Col. 0752A] Filium hominis venientem in nubibus, cum potestate multa et majestate. Perveniet autem usque ad Antiquum dierum, quia Patri se aequalem, ejusdemque antiquitatis se ostendet. His autem fieri incipientibus, etc.

(Huc usque producta est homiliae huic additio. Pauca quae remanent, in commentario videri poterunt.).



HOMILIA III. DOMINICA II ADVENTUS.





[ADMONITIO.]

ADMONITIO.---Commentarium in Matth. num. 41, c. 2 consulant lectores, et quae sub homiliae titulo a Marchesio tom. II, pag. 3 recensentur, eadem ab illo sublata videbunt. Nec quidquam novi affert Emisenus, cui haec homilia supposita est; [Col. 0752B] sed in omnibus consentiens videtur. Exstat in cod. Laurentiano, sed in Dominica III Adventus collocata; cum pro Dominica II praecedens homilia assignetur.



LECTIO S. EVANGELII SECUNDUM MATTHAEUM. (XI, 2).

In illo tempore, Joannes, cum audisset in vinculis opera Christi, mittens duos de discipulis suis ait illi: Tu es qui venturus es, an alium exspectamus? Et reliqua.

Inc.: Joannes Baptista in vinculis et in carcere positus, cum audisset miracula, etc.

Des.: Hoc ad litteram intelligens, Joannem Eliam esse arbitratur.



384 HOMILIA IV. DOMINICA III ADVENTUS.





[ADMONITIO.]

[Col. 0752C] ADMONITIO.---Eadem est expositio Evangelii in Joannem num. 3, c. 2, et homilia, quam Marchesius edidit tom. II, pag. 3, et Emisenae collectionis auctor usurpavit, et in Dom. IV Adventus collocavit.

LECTIO S. EVANGELII SECUNDUM JOANNEM (I, 19). In illo tempore, miserunt Judaei sacerdotes et levitas ad Joannem, ut interrogarent eum: Tu quis es? Et confessus est, et non negavit, et confessus est, quia non sum ego Christus. Et reliqua.

Inc.: Omnes enim existimabant Joannem esse Christum, etc.

Des.: Haec facta sunt in Bethania trans Jordanem, ubi erat Joannes baptizans.




HOMILIA V. FERIA IV QUATUOR TEMPORUM ADVENTUS.
[Col. 0752D]




[ADMONITIO.]

ADMONITIO.---Nemo multum laboris impendere debebit ut hanc homiliam, quam edidit Marchesius t. II, pag. 4, assequatur. Legat commentarium in Lucam, num. 3, et eamdem nullo quidem immutato verbo obtinebit. Supposita fuit Eusebio, ut reliquae. In cod. Laurentiano eodem sub die collocatam invenimus, et cum editione Marchesii comparavimus.



LECTIO S. EVANGELII SECUNDUM LUCAM (I, 36).

In illo tempore, missus est Gabriel angelus a Deo in civitatem Galilaeae, cui nomen Nazareth ad virginem desponsatam viro, cui nomen Joseph de domo David, et nomen virginis Maria. Et reliqua.

Inc.: Missus est, inquit, Gabriel angelus, qui Dei fortitudo interpretatur.

[Col. 0753A] Des.: Fiat mihi secundum verbum tuum. Et discessit angelus ab ea.



HOMILIA VI. FERIA VI QUATUOR TEMPORUM ADVENTUS.





[ADMONITIO.]

ADMONITIO.---Antequam in lucem emitteretur commentarius S. Brunonis in Evangelia, dubitatum fuit cui auctori homilia haec esset ascribenda, utrum Emiseno, an Petro Damiani, vel Brunoni episcopo. Sed hujusmodi editio certum argumentum praebuit Brunonem ejus auctorem exstitisse. Conferantur Marchesius tom. II, pag. 6, et Emisenus cum editione nostra ejusdem comment. in Lucam num. 4, et ex eo fonte desumptam quilibet videbit. Clarissimus praesul Stephanus Borgia eam a quodam codice Casinensi sub titulo in octava Visitationis exscripsit, nobisque pro sua summa humanitate cum aliis ejusdem S. Brunonis scriptis communicavit.



LECTIO S. EVANGELII SECUNDUM LUCAM (I, 39).
[Col. 0753B]

In illo tempore, exsurgens Maria abiit in montana cum festinatione in civitatem Juda, et intravit in domum Zachariae, et salutavit Elisabeth. Et reliqua. Homilia lectionis ejusdem.

Inc.: Virgo Deo plena ad montana conscendit, superiora petit, etc.

Des.: In ejus discessu non parum doluit, qui in illius adventu tanto gaudio exsultavit.



HOMILIA VII. DOMINICA IV ADVENTUS.





[ADMONITIO.]

ADMONITIO.---Cum de praedicatione Joannis Baptistae in deserto satis locutus videretur A. N. in expositione cap. III Evang. S. Matth., ut ipse testatur n. 13 comment. in Lucam, silentio praeterit [Col. 0753C] quidquid de ea idem evangelista initio cap. III tradidit. Ejus tamen exstat homilia a Marchesio pro Dominica IV Adventus edita, eademque sub nomine Eusebii Gallicani vulgata in tom. VI Bibl. Patrum edit. Lugd. an. 1677, pag. 1718, quam exscribere curavimus Lugdunensem editionem sub oculis habentes.



385 LECTIO S. EVANGELII SECUNDUM LUC. (III, 1).

Anno XV imperii Tiberii Caesaris, procurante Pontio Pilato Judaeam; tetrarcha autem Galilaeae Herode, Philippo autem fratre ejus tetrarcha Itureae, et Traconitidis regionis, et Lysania Abilinae tetrarcha, sub principibus sacerdotum Anna et Caipha factum est verbum Domini super Joannem Zachariae filium in deserto. Et reliqua.

Quoniam quidem, ut Dominus ait, »omne regnum [Col. 0753D] in se divisum desolabitur (Luc. XI, 17),« Judaeorum regni desolationem et destructionem proximam jam tunc evangelista monstrabat, quando illud in tot partes divisum esse dicebat. Quo autem tempore Joannes praedicare coeperit, descriptis terrae principibus diligentissime ostendit. Praedicabat autem Joannes baptismum poenitentiae in remissionem peccatorum. Hoc videlicet docens et praedicans, quia nisi per baptismum et poenitentiam non possit fieri remissio peccatorum. Praedicabat quidem, sed non dabat: docebat medicinam, sed non sanabat. Non enim baptismi data fuerat forma; nondum Dominus dixerat: »Ite, docete omnes gentes, baptizantes eos in nomine Patris, et Filii, et Spiritus sancti (Marc. XVI, 15).« Haec est forma baptismi. Aliter baptismus [Col. 0754A] non valet. Hanc autem formam sibi Dominus reservaverat; hanc per seipsum dare venerat; quia valde conveniens erat ut universalis medicina per universalem medicum daretur. Venit igitur Joannes in omnem regionem Jordanis praedicans, sed non tribuens baptismum poenitentiae in remissionem peccatorum, sicut scriptum est in libro sermonum Isaiae prophetae. Vox clamantis in deserto, parate viam Domini, rectas facite semitas ejus. Sic igitur faciebat Joannes, sicut Isaias de eo praedixerat. Clamabat, praedicabat viam Domini, baptismum et poenitentiam docebat. Istae enim sunt illae viae, per quas venitur ad Dominum, et per quas ad nos venit Dominus. Interrogatus autem Joannes quis esset, respondit: Ego vox clamantis in deserto. Vox enim erat Joannes, [Col. 0754B] quia Verbum Christus. Sicut enim vox praecedit verbum, ita et Joannes Christum praecessit. Statim enim, ut ex ore loquentis sonus qualiscunque procedit, vox est, Verbum tamen nondum est, quia omne verbum significat aliquid; merito vox dicitur Joannes, merito Christus Verbum vocatur. Haec autem vox in deserto clamabat, quia impios et crudeles ad fidem vocabat, qui non homines pietate, sed feras et belluas crudelitate imitabantur. Desertum enim non est habitatio hominum, sed ferarum. Talis erat mundus iste, tales habitatores habebat. Unde Psalmista ait: »In terra deserta, et invia, et inaquosa, sic in sancto apparui tibi, ut viderem virtutem tuam, et gloriam tuam (Psal. LXII, 2).« In deserto itaque Joannes praedicabat. Sed quid dicebat? [Col. 0754C] Parate viam Domini, rectas facite semitas ejus. Tunc enim viam Domini paramus, ejusque semitas rectas facimus, si ea, quae agimus non pro vana gloria, sed sincero affectu et casto amore faciamus. De illis enim, qui omnia opera sua faciunt, ut videantur ab hominibus, dicebat Dominus: »Amen dico vobis, quia receperunt mercedem suam (Matth. VI, 2).« Hoc autem ideo, quia ibant per viam pravam, et semitas tortuosas. Omnis enim vallis implebitur, et omnis mons et collis humiliabitur. Sed quid per valles, nisi humiles, quid vero per colles nisi superbos intelligimus? Vallis igitur implebitur et exaltabitur, quia humilis S. Spiritus gratia plenus ad coelestia sublimabitur. Mons vero et collis humiliabitur, [Col. 0754D] quia superbus deprimetur, et in tenebras praecipitabitur. Unde et subditur: Et erunt prava in directa, et aspera in vias planas. Tunc enim et prava dirigentur, et aspera planabuntur, quia nulla erit superbia, nulla potestas, nulla virtus, nulla altitudo, quae sanctis resistere valeat. Et videbit omnis caro salutare Dei. Non enim in primo adventu Christum Dominum videbit omnis caro; in secundo autem omnis oculus eum videbit, sicut ipse ait: »Vivo ego, dicit Dominus, quia mihi curvabitur omne genu, et confitebitur omnis lingua (Isa. XLV, 23).« De hoc autem salutari patriarcha Jacob spiritu Dei plenus, cum filios benediceret, ait: »Fiat Dan coluber in via, cerastes in semita mordens ungulas equi, ut cadat ascensor ejus retro; salutare tuum exspectabo, [Col. 0755A] Domine (Gen. XLIX, 17).« Hoc autem tale fuit ac si diceret: Scio, Domine, quia filii mei, progenies mea sua pravitate decepta Antichristum exspectabit. Ego autem salutare tuum Jesum Christum Filium tuum exspectabo, Domine. De tribu namque Dan orietur Antichristus, quem Judaei exspectant, et Messiam vocant. Ipse autem erit coluber in via, et cerastes in semita, quia omnibus in via mandatorum Dei currentibus et ad patriam festinantibus insidiabitur, ut eorum itinera impedire valeat. Omnes enim in via sumus, omnes ad patriam redimus, quia non habemus hic manentem civitatem, sed futuram inquirimus. Tanta est via, quanta est et vita. In hac ergo via multum nobis cavendum est, ne ille serpens nobis occurrat, suoque veneno nos inficiat. [Col. 0755B] De quo scriptum est: »Trahet draco caudam, et separabit tertiam partem stellarum coeli (Apoc. XII, 4).« Cerastes autem cornutus interpretatur. Haec enim bestia, et hic draco decem cornua habere describitur, per quae omnes mundi hujus iniquos reges et principes intelligimus. Omnes enim in ejus exercitu connumerabuntur; quicunque ejus facta imitantur vel imitabuntur. Unde et per beatum 386 Job dicitur: »Quia post se omnem hominem trahet, et ante se innumerabiles (Job XXI, 33).« Quibus verbis manifeste ostenditur, quia multi in ejus exercitu computabuntur, qui eum corporaliter non viderunt; siquidem et eos trahet, qui fuerunt ante se, et eos, qui erunt post se. Sequitur: »Mordens ungulam equi, ut cadat ascensor ejus retro (Gen. [Col. 0755C] XLIX, 17).« Sed quid per equum, nisi hunc mundum intelligimus? Quid vero per ascensorem, nisi reges omnesque potentes qui ei praesident suisque moderaminis frenis eum regunt, et ad suam voluntatem convertunt? Ungula vero equi, ultima pars mundi intelligitur, quoniam ultima pars corporis ungula est. Hunc igitur equum jam fugientem et pene cursum finientem, ut ita dixerim, pedem trahentem et solam ungulam, id est extremam sui partem ostendentem, mordebit cerastes, id est Antichristus, et sic sui veneni corruptione inficiet, ut et ipse pereat, et ejus ascensores retrorsum cadentes intereant. Tanta erit ejus deceptio, tam fraudulenta et venenosa persuasio, ut in errores inducantur, si fieri possit, etiam electi. Hanc autem bestiam exspectant [Col. 0755D] Judaei, hanc pestem exspectant Scribae et Pharisaei; neque attendunt Jacob patrem prophetantem, neque intelligunt eum benedicentem atque dicentem: »Salutare tuum exspectabo, Domine (ibid.).«



HOMILIA VIII. IN VIGILIA NATIVITATIS DOMINI.





[ADMONITIO.]

ADMONITIO.---Omni procul dubio censendus est homiliae hujus auctor S. Bruno ex quo ejus commentarius in Matthaeum num. 2, c. 1, ipsis verbis a principio ad finem eam exhibet. Non egemus alio argumento, ut editores Eusebii Emiseni et Gallicani de usurpatione revincamus. Marchesius tom. II, pag. 8, publicavit.



LECTIO S. EVANGELII SECUNDUM MATTHAEUM (I, 18).

Cum esset desponsata mater ejus Maria Joseph, [Col. 0756A] antequam convenirent, inventa est in utero habens de Spiritu sancto. Et reliq.

Inc.: Primum autem quaerendum est cur beata Maria desponsata fuerit?

Des.: Manifestum est igitur, quia Jesus Salvator noster interpretatur.



HOMILIA IX. IN NATIVITATE DOMINI.





[ADMONITIO.]

ADMONITIO.---Qui persaepe laudati commentarii lectionem praemiserint, e vestigio homiliae agnoscent auctorem. Legitur revera tota num. 6, in Lucam. Neque de suppositione damnare haesitabunt, qui Emisenum aut alium ab ipsis excogitatum auctorem dixerunt. Exstat in Marchesio tom. II, pag 9, quemadmodum sequens homilia quae in secunda ejusdem celebritatis missa legitur.



LECTIO S. EVANGELII SECUNDUM LUCAM (II, 1).
[Col. 0756B]

Exiit edictum a Caesare Augusto, ut describeretur universus orbis. Haec descriptio prima facta est a praeside Syriae Cyrino. Et reliqua.

Inc.: Quod enim universus mundus describitur, et sub unius potestatis tributum redigitur, etc.

Des.: Gloria in excelsis Deo, et in terra pax hominibus bonae voluntatis.



HOMILIA X. IN EADEM SOLEMNITATE ET IN MISSA II.





[ADMONITIO.]

ADMONITIO.---Diximus supra in Marchesio hanc homiliam immediate sequi praecedentem. Idem est in commentario ubi loci evangelici expositio alteri succedit, eamque auctor num. 7, adornavit pag. 158. Aeque hic aliorum scriptorum suppositio proscinditur.



LECTIO S. EVANGELII SECUNDUM LUCAM (II, 15).
[Col. 0756C]

Pastores loquebantur ad invicem: Transeamus usque Bethlehem, et videamus hoc verbum, quod factum est, quod Dominus ostendit nobis. Et reliqua.

Inc.: Pastores, inquit, loquebantur ad invicem, et de iis quae audierant et viderant, etc.

Des.: Ejus fidem praedicantes, et eum ubique laudantes, et glorificantes.



387 HOMILIA XI. IN EADEM SOLEMNITATE ET IN MISSA III.





[ADMONITIO.]

ADMONITIO.---Si Eusebii Emiseni editores animadvertissent ad doctrinam de divinitate Verbi, cujus omnimoda aequalitas, et consubstantialitas cum Patre plenissime ab auctore homiliae asseritur, Arianorum impugnatorem, non fautorem Emisenum, ut plurimi censuerunt, suspexissent. Ariani [Col. 0756D] enim, qui Verbum Filium Dei minorem Patre affirmabant, aeternam ejus generationem, ejusdemque naturae substantiam, caeteraque divinitatis attributa inficiabantur. Dogma autem catholicum est Dei Filium Jesum Christum verum Deum verumque hominem esse, minorem quidem Patre secundum carnem, sed aequalem, similemque Patri per omnia quoad divinitatem. In humanitate formam servi sustinuit; in persona divina in qua utramque naturam Christus copulavit, omnia potuit et egit ut Deus. Praemittit aliqua S. Bruno in commentationem evangelistae Joannis, quae hic subjiciuntur, deinde adnectit interpretationem evangelici textus a primo numero comment. usque ad secundum.



LECTIO S. EVANGELII SECUNDUM JOANNEM (I, 1).

In pincipio erat Verbum, et Verbum erat apud Deum, et Deus erat Verbum. Et reliqua.

[Col. 0757A] Narrant alii evangelistae Dominum et Salvatorem nostrum ab angelo nuntiatum, de virgine natum, pastoribus revelatum, per stellam declaratum, a Magis adoratum, ad templum delatum, et Simeoni praesentatum. Narrant praeterea, qualiter de Judaea cum parentibus fugerit, qualiter de Aegypto in Judaeam redierit, qualiter creverit, et virtute et sapientia profecerit. Haec tamen, et his similia dum evangelistae scribebant verum hominem esse, et veram carnem eum suscepisse affirmabant. Joannes autem evangelista altius ascendens, et usque ad divinitatem se extendens, ascendit super cherubim, et volavit, volavit super pennas ventorum; penetravit coelos, transcendit archangelos, et pervenit usque ad thronum Dei; ibique vidit Verbum Dei, ibi vidit [Col. 0757B] Dominum Jesum Christum in sinu Patris, et tunc intellexit, quod scriptum erat: »Eructavit cor meum verbum bonum (Psal. XLIV, 1).« Intellexit utique, et dixit: In principio erat Verbum, et Verbum erat apud Deum, et Deus erat Verbum. Jesus Christus Dominus noster, etc. (Reliqua, ut diximus, habentur in commentario.)

Des.: Deducet te mirabiliter dextera tua.



HOMILIA XII. IN FESTO S. STEPHANI PROTOMARTYRIS.





[ADMONITIO.]

ADMONITIO.---Cum sequens bomilia, exceptis paucis hinc inde ex commentario in hunc locum Matthaei desumptis num. 98 diversam exhibeat expositionem, ideo qualis edita fuit a Marchesio tom. II, pag. 11, iterum eam in lucem proferimus.



LECTIO S. EVANGELII SECUNDUM MATTHAEUM (XXIII, 34).
[Col. 0757C]

In illo tempore, dixit Jesus turbis Judaeorum, et principibus sacerdotum: Ecce mitto ad vos prophetas, et sapientes, et Scribas, et ex illis occidetis, et crucifigetis, et ex eis flagellabitis in synagogis vestris. Et reliqua.

Superius in hoc evangelio Scribis et Pharisaeis Dominus et Salvator noster loquitur, dicens: Vae vobis, Scribae et Pharisaei hypocritae, qui aedificatis sepulcra prophetarum, et ornatis monumenta justorum, et dicitis: Si fuissemus in diebus patrum nostrorum, non essemus socii eorum in sanguine prophetarum. Ita testimonium estis vobismetipsis, quia filii estis eorum qui prophetas occiderunt. Vae, inquit, vobis, non quia aedificatis, et ornatis monumenta [Col. 0757D] prophetarum; hoc enim opus pietatis est, sed quia filii estis eorum qui prophetas occiderunt. Filii quidem non tantum natura, quantum imitatione et iniquitate. Sicut enim boni dicuntur filii Abrahae, quia imitantur Abraham, ita omnes iniqui iniquorum filii dicuntur, quia imitantur iniquos. Unde et Dominus his talibus ait: »Si filii Abrahae essetis, opera utique Abrahae faceretis (Joan. VIII, 39).« Vae igitur illis, qui non Abrahae, non prophetarum, non justorum filii sunt, quia non eos imitantur; imo vero filii eorum sunt, qui prophetas occiderunt, in omni malitia et iniquitate eos imitantes. Dicunt praeterea, si fuissent in diebus patrum suorum, non fuissent socii eorum in sanguine prophetarum; cum [Col. 0758A] valde illis nequiores, non solum prophetas occiderunt, verum 388 etiam ipsum Dominum prophetarum. Unde et subditur: Et vos igitur implete mensuram patrum vestrorum, currite, festinate, ut usque ad eorum iniquitatis integram, perfectamque mensuram perveniatis. Turpe est enim ut alii a patribus vestris, et minores ab illis in nequitia inveniamini. Hoc autem ideo dicit, quia in suam suorumque discipulorum necem, jam nimium eos per invidiam accensos esse videbat. Hic autem locutionis modus a grammaticis ironia vocatur. Serpentes, genimina viperarum, quomodo fugietis a judicio gehennae? Serpentes enim sunt, quia callidi et venenosi; genimina vero viperarum, quia cunctis iniquis iniquiores, cum nec uxor viro, nec filii parentibus parcant. Qui [Col. 0758B] utique gehennae judicium aliter fugere non poterunt, nisi matrem suam occiderint, sicut ipsa quoque eorum patrem interficit. Viperarum enim haec natura dicitur esse, ut quando femina concipit masculum interficiat; quando vero parit, ipsa nihilominus a filiis occidatur. Neque enim exspectant, ut assueto naturae ordine oriantur, sed, rupto matris utero, violenter foras erumpunt. Viperae igitur Synagoga, vir ejus Christus: venit Christus ad Synagogam, totamque evangelicae praedicationis sementem in eam infudit. Illa sicut vipera, sicut venenosa et impia, contra eum assurgens, eum interfecit; de cujus impio utero filii ejus erumpentes eam occidunt, quoniam Judaei ad fidem venientes eam excommunicant et damnant. Unde Apostolus ait: »Cum autem placuit [Col. 0758C] ei, qui me segregavit ex utero matris meae, et vocavit me per gratiam suam (Galat. I, 15),« etc. Omnes enim haereses damnant, quicunque ab haeresibus ad Ecclesiam redeunt; ideo: Ecce ego mitto ad vos prophetas, et sapientes, et Scribas; ideo inquit, ut et vos impleatis mensuram patrum vestrorum: ego mitto ad vos prophetas, et sapientes, et Scribas, et ex illis occidetis, et crucifigetis, et ex eis flagellabitis in synagogis vestris. Talis erat beatus Stephanus, de quo modo, cum legeretur audivimus; quia plenus gratia, et fortitudine faciebat prodigia et signa magna in populo. Surrexerunt autem quidam de Synagoga disputantes cum eo, et non poterant resistere sapientiae, et spiritui, qui loquebatur. Unde Dominus ait: »Ego dabo vobis os, et sapientiam cui non poterunt resistere, [Col. 0758D] et contradicere omnes adversarii vestri (Luc. XXI, 15).« Sic igitur pugnabant sancti; sic eos Dominus pugnare docuit, non armis pugnabant, sed voce. Sic ante pugnaverat Gedeon, cujus praelium omnia haec sanctorum praelia significavit. Gedeon namque contra Madianitas pugnaturus, his qui secum erant, tubas et lampadas parare jussit (Judic. VII, 16). Praecepit autem, ut intra lagunculas lampadas occultarent, et sic ad praelium profectus est. Nocte vero inimicorum castra ingressi, lagunculis fractis tenentes tubas dextris, lampadas vero sinistris tubarum clangore et lampadarum splendore omnia circumquaque repleverunt: quibus hostes perterriti fugere incipiunt, et quasi insani propriis gladiis magna [Col. 0759A] ex parte se vicissim interficiunt. Talibus igitur armis vicit Gedeon, talibus et sancti martyres vincebant. Quid enim per tubas, nisi praedicatorum voces intelligimus? Quid vero per lampadas, nisi miraculorum splendor figuratur? Lagunculae vero vasa fictilia sunt de terra formatae, de quibus Apostolus ait: »Habemus thesaurum istum in vasis fictilibus (II Cor IV, 7);« quoniam ante Dominus dixerat: »Nolite timere eos qui occidunt corpus, animam autem non possunt occidere (Matth. X, 28).« Neque laguncularum fractionem, neque corporis passionem SS. martyres metuentes, ad omnia tormentorum genera parati erant. Vide igitur quam bene sibi conveniant praelium protomartyris Stephani, et praelium Gedeonis. Si enim per tubas praedicatorum [Col. 0759B] voces significantur, tunc nimirum beatus Stephanus tuba sonabat, quando incredulos Judaeos arguebat. Quando vero prodigia et signa magna faciebat, tunc utique lampadas manu tenebat. Major est enim splendor miraculorum quam splendor ignis, et multo longius refulget miraculorum fama quam lampadarum flamma. Tunc autem Judaei saevientes, et ad lapides currentes, protomartyris lagunculam fregerunt, quia eum lapidaverunt et lapidibus occiderunt. Vicit tamen beatus Stephanus, quoniam coronatus coelos ascendit. Judaei autem victi sunt, quoniam post paucos annos, destructa civitate, in captivitatem deducti sunt. Sequitur: Et persequimini de civitate in civitatem, ut veniat super vos omnis sanguis [Col. 0759C] justus, qui effusus est super terram. Apostoli enim, martyres, doctores, prophetae, sapientes et Scribae fuerunt, quos ad Judaeos omnesque mundi nationes praedicandas Dominus misit. Hos autem Judaei occiderunt, crucifixerunt, flagellaverunt et de civitate in civitatem persecuti sunt. Nemo enim Christianorum usquam occisus est, qui eorum vel manibus, vel affectu non sit occisus; unde et omnium rei esse dicuntur, omniumque justorum sanguis super eos venire Dominus ipse testatur. Hoc autem a quo, et usquequo exponit, dicens: A sanguine Abel justi, usque ad sanguinem Zachariae filii Barachiae, quem occidistis inter templum et altare. Cum enim alibi scriptum sit: »Quod filius non portabit iniquitatem patris, sed unusquisque in peccato suo morietur [Col. 0759D] (Ezech. XVIII, 20);« quid est, quod modo hic dicitur, quod omnis sanguis justus veniet super generationem istam? 389 His enim verbis Salvator noster dicere videtur, quod haec impia generatio tantam poenam pro suo scelere patiatur, quantam pateretur, si omnium nostrorum sanguinem fudisset, qui ab Abel fusus est usque ad Zachariam. Et hoc merito. Majus enim fuit Christum occidere ejusque corpus, quod est Ecclesia, iniquo odio persequi, quam si omnium justorum praecedentium sanguinem fudissent. Zacharia autem Barachiae filius nusquam legitur fuisse occisus. At vero Zacharias filius Joiadae in atrio templi legitur interfectus. Inter templum scilicet et altare, quod sub die erat, ubi hostiarum sanguis fundebatur. Sed quare dixit usque ad Zachariam, [Col. 0760A] et non potius usque ad seipsum, vel usque ad saeculi consummationem? Multum enim justorum sanguinem fuderunt Judaei, non solum usque ad Zachariam, verum etiam post Zachariam. Haec igitur, quia historiae non conveniunt, spiritualis intelligentia quaerenda est. Puto enim quod Dominus noster seipsum Zachariam vocat, et praeterito pro futuro utitur. Interpretatur enim Zacharias memoria Domini. Sicut enim Christus Jesus dicitur verbum Domini, sermo Domini, virtus et sapientia Domini, sic etiam dicitur memoria Domini. Et iste quidem est Barachiae filius, qui benedictus Domini interpretatur. Unde et principi se interroganti, an esset Christus filius benedicti? Respondit: Ego sum. Hunc autem occiderunt Judaei inter templum et altare, quoniam [Col. 0760B] ibi Christi mortem inter se consiliati sunt. Neque enim aliter Christum Dominum Judaei occiderunt, nisi consiliando, accusando et damnando. Unde ipsi quoque dicebant: »Nobis non licet occidere quemquam (Joan. XVIII, 31).« Quod vero in atrio templi de ejus morte consilium habitum sit, ipse per Psalmistam ostendit, dicens: »Adversum me exercebantur, qui sedebant in porta, et in me psallebant, qui bibebant vinum (Psal. LXXVIII, 13).« Sic igitur Zacharias filius Barachiae inter templum et altare occisus est: Jerusalem, Jerusalem, quae occidis prophetas, et lapidas eos qui ad te missi sunt, quoties volui congregare filios tuos, quemadmodum gallina congregat pullos suos sub alas, et noluisti. Ego, inquit, volui filios tuos multoties congregare et a malitia revocare, [Col. 0760C] sicut gallina pullos suos congregat et sub alas suas eos abscondit, ne ab importunis avibus ei subripiantur; sed noluisti. Ego igitur volui, sed ea conditione si tu quoque voluisses. Quia ergo tu congregari et salvari noluisti, ego quoque jam nunc congregare et salvare nolo. Unde et dico: »Disperge illos in virtute tua, et destrue eos, protector meus, Domine (Psal. LVIII, 12).« Dominus enim, qui potest quaecunque vult, nullum alium salvare vult, nisi eum qui vult ab eo salvari. Unde etiam per prophetam ait: »Si volueritis, et audieritis me, bona terrae comedetis; quod si nolueritis, gladius devorabit vos (Isa. I, 20).« Sic enim manifestum est quod Dominus non vult mortem peccatoris, sed ut convertatur [Col. 0760D] et vivat (Ezech. XXXIII, 11), sicuti etiam manifestum est, quia »neminem vult perire, sed omnes vult salvos fieri, et ad agnitionem veritatis venire (I Tim. II, 4);« sic tamen si crediderint et baptizati fuerint, si de peccatis poenitentiam egerint et ejus fecerint voluntatem. Ita etiam manifestum est quod eos, qui neque credere, neque baptizari, neque poenitentiam agere volunt, qui de bonitate Dei desperant, et gloriam, quae sanctis promittitur, non curant, si in hac prava voluntate usque in finem perseverant, manifestum, inquam, est, quia hos tales Deus salvare non vult. Quis enim dicere audeat quod eos salvare velit, qui salvari non possunt? Quia enim credere nolunt; ideo ad illam beatitudinem pervenire nequeunt. Impossibile est enim sine fide, vel [Col. 0761A] salvari vel placere Deo; quare dixit Judaeis Dominus: »Quo ego vado, vos non potestis venire (Joan. VIII, 21);« quia ipsi nullam fidem in eum habebant. Praeterea Judaei credere non poterant, quia sic de eis Isaias praedixerat: »Excaeca cor populi hujus, ne forte convertantur, et sanentur (Isa. VI, 10).« Sed quare credere non poterant, nisi quia credere nolebant? Fides igitur in voluntate est. Si enim voluissent et non potuissent, peccatum non habuissent. De his autem breviter in commentario diximus, de quo ipsa sumpta sunt; quae si quis non intelligit, haec legat ut intelligat. Sequitur: Ecce relinquetur vobis domus vestra deserta. Sic et in psalmis: »Ecce elongavi fugiens, et mansi in solitudine (Psal. LIV, 8).« Relictis enim Judaeis, in gentibus Dominus [Col. 0761B] habitat: »Dico enim vobis, non me videbitis amodo donec dicatis: Benedictus qui venit in nomine Domini (Luc. XIII, 35).« Postquam, inquit, hic corporali praesentia, qua vobiscum ad tempus conversatus sum, vos relinquam, non me videbitis amodo, donec me iterum ad judicium venientem melius cognoscatis, simulque una et consona voce omnes dicatis: »Benedictus qui venit in nomine Domini.« Hoc est enim, quod alibi ait: »Vivo ego, dicit Dominus, quia mihi curvabitur omne genu, et confitebitur omnis lingua (Isa. XLV, 23).« Et videbit omnis caro salutare Dei. Qui cum Deo Patre, etc.



390 HOMILIA XIII. IN FESTO S. JOANNIS APOSTOLI ET EVANGELISTAE.





[ADMONITIO.]

[Col. 0761C] ADMONITIO.---Concordes sunt codices Casinensis, Mediceo Laurentianus, et Vallicellanus in asserenda S. Brunoni episcopo hac homilia, quam Marchesius edidit tom. II, pag. 13. Eam etiam continet comment. in h. l. Joannis sub num. 55 et 56, sed cum aliqua in priori parte lectionis Marchesii addita videantur, hic referre statuimus, usque ad illa quae ex comment. comparati possunt.



LECTIO S. EVANGELII SECUNDUM JOANNEM (XXI, 19).

In illo tempore, dixit Jesus Petro: Sequere me. Et reliqua.

Legitur superius in hoc evangelio, quod discipulos suos ad prandium Dominus invitaverat. Et bene quidem ad prandium, quia dies paschales erant, dies de quibus ipse dixerat: »Non possunt jejunare filii sponsi, quandiu cum illis est sponsus (Matth. IX, [Col. 0761D] 15).« Talibus enim diebus non semel, sed tota die, si fieri posset Christi conviviis interesse, et spiritualibus cibis refici debuissent Christi fideles. Cum autem prandissent, interrogavit Dominus Petrum, et ter interrogavit an eum diligeret. Quo interrogante, et ter similiter respondente: Domine, tu scis, quia amo te. Ait: Pasce agnos meos, pasce oves meas. Prius agnos, deinde oves ei commisit, quia non solum pastorem, sed pastorum pastorem eum constituit. Pascit igitur Petrus agnos, pascit et oves, pascit filios, pascit et matres, regit et subditos et praelatos. Omnium igitur pastor est, quia praeter agnos et oves in Ecclesia nihil est, nihil inquam, quod suis pastoribus Christus commiserit. Ecce Petrus, qui ter negaverat, ter Dominum se amare respondit; quatenus [Col. 0762A] amor deleat culpam et dilectio tollat offensam. Et dicit ei Jesus: Amen, amen dico tibi, cum esses junior, cingebas te, et ambulabas ubi volebas; cum autem senueris, extendes manus tuas, et alius te cinget, et ducet quo tu non vis. Quod quid significet evangelista exponens, ait: Hoc autem dixit significans, qua morte clarificaturus esset Deum. In crucis namque patibulo positus beatus Petrus, ibique manus extendens, cum jam quidem senuisset et ad vitae finem pervenisset, ab aliis cinctus et ligatus est, et merito postquam ter Dominum se amasse respondit, mortem suam ei Dominus nuntiavit; in qua quantum eum dilexerit, apertissime demonstravit. Et cum hoc dixisset: Dicit ei: Sequere me. Quod Petro dicitur, omnibus dicitur. Quia enim Petrus prae caeteris [Col. 0762B] major erat, merito tota Ecclesia in Petro significabatur. Omnes igitur fideles sibi dictum esse intelligant, id quod soli Petro dictum est: Sequere me, Si me, inquit, diligis, sequere me, veni post me, etc.

(Caetera quae de hac homilia sequuntur, in commentario super hunc Joannis locum legi possunt.)



HOMILIA XIV. IN NATIVITATE INNOCENTUM.





[ADMONITIO.]

ADMONITIO.---Plurium additionum interjectio, quibus, ut habemus in Marchesio tom. II, pag. 14, aucta est loci evangelici expositio sub num. 4, pag. 11, nos compulit eam integram lectoribus tradere. An ita sit, quilibet homiliam et commentarium comparans certior fieri poterit.



LECTIO S. EVANGELII SECUNDUM MATTHAEUM (II, 13).

In illo tempore angelus Domini apparuit in somnis [Col. 0762C] Joseph, dicens: Surge, accipe puerum, et matrem ejus, et fuge in Aegyptum, et esto ibi usque dum dicam tibi. Et reliqua.

Venerant illis diebus magi ad Dominum, et sicut evangelista refert, munera ei obtulerunt, et admoniti ab angelo in somnis ne redirent ad Herodem per aliam viam reversi sunt in regionem suam. Qui cum recessissent: Ecce angelus Domini apparuit in somnis Joseph, dicens: Surge, et accipe puerum, et matrem ejus, et fuge in Aegyptum. Dubitari quidem potest, quomodo completis diebus purificationis in Jerusalem Christus in templo offerri potuit, si statim, ut magi recesserunt in Aegyptum fugiens abiit, aut fortasse tandiu magi in Aegypto morati sunt, donec simul cum [Col. 0762D] puero et matre ejus Joseph de Jerusalem post purificationem reverteretur? Sed melius mihi videtur esse, ut sic dicatur: Qui cum recessissent, aliquo post tempore evoluto, et omnibus, quae secundum 391 legem debebantur expletis. Ecce angelus Domini apparuit in somnis Joseph, dicens: Surge, et accipe puerum, et matrem ejus, et fuge in Aegyptum. Adhuc enim omnia quieta erant: adhuc Herodes magos exspectans nondum sui cordis malitiam revelabat. Unde et secure vadunt in Jerusalem, ut legis mandata perficiant. Inde vero in Aegyptum fugere jubentur, ubi Abraham, et Jacob, et filii Israel peregrinati sunt. Hoc enim propheta praedixerat, dicens: »Ecce Dominus ascendet super nubem levem, et ingredietur Aegyptum, et corruent omnia [Col. 0763A] simulacra ejus (Isa. XXIX, 1).« Nubes enim. levis, et nullius corruptionis pondere gravis est virgo Maria, quae in Aegyptum Christum portavit; ut lux in tenebris luceret, et populus qui in tenebris sedebat lucem videret. Sunt etiam qui ad litteram intelligere velint, ut Christo Domino Aegyptum ingresso, mox omnia simulacra corruissent. Hanc autem Christi persecutionem Moyses in seipso significaverat. Multa enim sunt, in quibus Moyses Christum significat; sicut enim Moyses a Pharaone, ita et Christus ab Herode persecutionem passus est; et sicut infantes propter Christum in Judaea occisi sunt, ita et in Aegypto propter Moysem in flumine necati sunt. Narrat enim Josephus quemdam sacerdotem et magum Aegyptiorum prophetasse, quia de Hebraeorum [Col. 0763B] gente talis homo nasciturus esset, qui totam illam terram perdere debuisset; unde et Pharaoni consilium dedit ut omnes Hebraeorum infantes interficerentur. Praecipit igitur Pharao ut Hebraeorum masculos interficerent et feminas reservarent. Hoc autem ideo faciebat ut ille unus, qui quaerebatur vel sic inter alios occidi potuisset. Eadem autem intentio fuit et Herodis, qui quoniam Christum invenire non poterat, tot millia puerorum interfici jussit. Illis autem diebus natus est Moyses, de quo longa historia scribitur, quomodo a parentibus occultatus, quomodo in fluvium missus, quomodo a filia Pharaonis de aqua susceptus, et in filium adoptatus fuerit, quomodo etiam ipsa puella de manibus illius impii sacerdotis, qui eum occidere conatus fuerat, eum [Col. 0763C] liberaverit; quando, ut praedictus historiographus narrat, de capite Pharaonis ludens in infantia coronam ejecit. Haec autem Moyses ideo fortasse praetermisit, ne suum praeconium scribere videretur. Verumtamen postea in Pharaone et in exercitu ejus completum vidit; quod tunc infans, et inscius agebat, significabatur. Sequitur: Qui consurgens accepit puerum, et matrem ejus nocte, et recessit in Aegyptum, et erat ibi usque ad obitum Herodis. Ecce fugit Christus, et in nocte fugit, ut fuga, quae per se difficilis est, noctis obscuritate difficilior fiat. Si ergo Christus fugit Herodem, quanto magis nos diabolum et membra ejus fugere oportet? Nulla itineris difficultate terreamur, quia melius est duro labore fatigari, [Col. 0763D] quam ab hostibus necari: »Arcta enim et angusta via est, quae ducit ad vitam (Matth. VII, 14).« Verumtamen nec semper est fugiendum, nec semper est resistendum; sed pro temporis qualitate, et hoc, et illud fieri oportet. Nam et sancti aliquando fugiebant, aliquando hostibus sponte occurrebant. Ipse quoque Salvator noster, qui nos de civitate in civitatem fugere praecepit, cum et ipse si vellet, fugere potuisset, sponte sua tempore passionis hostibus occurrit. Non igitur timore mortis, si justam et utilem [Col. 0764A] fore putamus, sed timore peccandi et visibiles, et invisibiles hostes fugere debemus. Quare autem Christus in Aegyptum fugerit, evangelista subinferens ait: Ut adimpleretur, quod dictum est a Domino per prophetam dicentem: Ex Aegypto vocavi filium meum: Si enim in Aegyptum non isset, ex Aegypto vocari non potuisset. Sic igitur impleta est prophetia, et utilitas prophetiae. Tunc Herodes videns quod Husus esset a magis, iratus est valde, et mittens, occidit omnes pueros qui erant in Bethlehem, et in omnibus finibus ejus a bimatu et infra, secundum tempus quod exquisierat a magis. Quoniam enim Herodes prophetarum oraculo in Bethlehem nasciturum Christum audierat, ideo omnes pueros, qui erant in Bethlehem et in omnibus finibus ejus occidit, ut quia unum [Col. 0764B] invenire non poterat, unum simul cum caeteris interficeret. Sed quare a bimatu et infra? Quia secundum magorum responsionem, Christum hujus aetatis esse sciebat. Praeoccupatus enim aliis negotiis, cum jam pene duo anni transiissent, et magi ad eum non reverterentur, se illusum esse intelligens, valde iratus omnes hos pueros occidere jussit [(1648) 1Kb] . Tunc impletum est, quod dictum est per Jeremiam pro, hetam, dicentem: Vox in Rama audita est, ploratus et ululatus multus, Rachel plorans filios suos, et noluit consolari, quia non sunt. Rama enim interpretatur excelsa. Illa igitur vox auditur in Rama, quae multum exaltata prae sua magnitudine longe lateque diffunditur. 392 Multus enim ploratus, multusque ululatus ibi erat, ubi tot matres, tot parentes, tot homines [Col. 0764C] utriusque sexus, visa tanta crudelitate, etiamsi vellent, voces cohibere non poterant. Quare autem Rachel filios suos plorare dicitur, cum utique non filii Rachel, quantum ad litteram, sed filii Liae suroris ejus omnes isti fuerunt? Judas enim non Rachel, sed Liae filius fuit, in cujus tribu haec caedes tam immensa facta est. Sed quia Rachel interpretatur ovis, et significat sanctam Ecclesiam, quae ovinam simplicitatem imitatur, non immerito filii Rachel esse dicuntur, qui quasi agni innocentes, et sine voce jugulantur. Denique cujus filii sunt agni? Nonne ovis? Sunt igitur filii Rachel; siquidem illa est ovis, et isti sunt agni. Plorat autem Rachel, id est S. Ecclesia usque hodie filios suos, quia quamvis ad [Col. 0764D] requiem eos ire intelligat, dolet tamen, quia corporaliter ab ea separantur. Sic autem dolebant et illi, quibus Dominus ait: »Et vos nunc quidem tristitiam habetis; iterum autem videbo vos, et gaudebit cor vestrum (Joan. XVI, 22).« Et quamvis multo melius, quam fuerint, sint (siquidem jam nunc cum Deo sunt), ad tempus tamen consolationem non recipit, quoniam in hac vita non sunt. Supplendae sunt enim Scripturae, ubi ad intelligentiam aliquid deest. Quis enim intelligat: Noluit consolari, quia [Col. 0765A] non sunt, nisi aliquid addatur? Tale quid et ibi invenies, ubi de Domino dicitur, quod »videns civitatem flevit super illam, dicens, quia si cognovisses et tu (Luc. XIX, 41).« Quis enim intelligere valeat, quid significet »et tu,« nisi aliquid additum fuerit? Potest autem et sic intelligi quod dicitur: Rachel plorans filios suos noluit consolari, quia non sunt. Sancta namque mater Ecclesia quamvis multum de filiorum suorum nece, durisque cruciatibus lugeat, tamen consolationem non recipit, quia non sunt in tali eventu dandae, vel suscipiendae consolationes: ubi enim laetitia vincit lacrymas, et gloria passionem ibi consolatio necessaria non est: magis enim laetandum est de illa vita quam sancti meruerunt, quam de ista sit dolendum quam amiserunt. [Col. 0765B] Quid est enim haec vita ad comparationem illius vitae? Et Dominus ait: »Qui amat animam suam, perdet eam, et qui perdiderit animam suam propter me, inveniet eam (Matth. X, 38).« Denique cur aliunde quaerat consolationes ille, qui plenus est consolationibus? Illis enim consolatio est necessaria, qui illos lugent, de quibus bonam spem habere non possunt. De martyribus Christi nos bonam spem habentes confidimus perfectam ex illis consolationem habituros, per gratiam ejusdem Jesu Christi, qui cum Patre, et Spiritu sancto vivit, et regnat Deus in saecula saeculorum. Amen.



HOMILIA XV. IN CIRCUMCISIONE DOMINI.





[ADMONITIO.]

ADMONITIO.---Nulla est discrepantia inter Marchesium, [Col. 0765C] hujus homiliae editorem, et codices Laurentianum et Signinum; eodem enim modo incipit eodemque desinit. Nos hic non totam homiliam transcribimus, ex Marchesio tom. II, pag. 15, cum pars major in comment. Evangelii Luc. sub num. 8 legi possit, sed additamentum lectoribus tradimus, quod incipit post illa verba ulterius inutiliter vulnerarent.



LECTIO S. EVANGELII SECUNDUM LUCAM (XI, 21).

In illo tempore, postquam consummati sunt dies octo, ut circumcideretur puer, vocatum est nomen ejus Jesus, quod vocatum est ab angelo, priusquam in utero conciperetur. Et reliqua.

Haec est igitur sancta circumcisio, de qua ad Josue Dominus ait: »Fac tibi cultros lapideos, et circumcide secundo filios Israel (Josue V, 2).« Et paulo post: Haec est igitur causa secundae circumcisionis, [Col. 0765D] quia populus qui per quadraginta annos in deserto natus fuerat, circumcisus non erat. Quare ergo secunda circumcisio dicitur, vel quare secundo circumciduntur qui prius circumcisi non erant? Secundus enim ad primum refertur, neque sine primo secundus dici potest. Sit igitur prima circumcisio carnalis, secunda spiritualis. Prima Judaeorum, secunda Christianorum. Prima eorum, qui Jordanem transierunt; secunda eorum, qui Jordanem non transierunt. Populus enim iste, qui in deserto natus fuerat, de quo modo dicitur, ut secundo circumcidatur, tunc prius circumcisus est, postquam Jordanem transivit; quoniam non illam circumcisionem significabat, quae fit ante baptismum, [Col. 0766A] sed illam quae fit post baptismum. Jordanis enim baptismum significat, in quo Dominus baptizatus est, qui veri baptismi principium et formam dedit. Et illa igitur circumcisio quae fit ante baptismum, et illa quae fit post baptismum, poenitentiam significat. Solebant enim sancti his qui baptizandi erant poenitentiam imponere; et illa quidem erat prima circumcisio. 393 Quid est enim circumcisio, nisi vitiorum et peccatorum abscissio? Postquam vero baptizati sunt, id est priusquam Jordanem transierunt (baptizari enim hoc est transire), tunc secunda circumcisio sequitur. Sed quare secunda? Toties enim circumciditur homo, quoties post peccatum ad poenitentiam redit. Qui si nunquam peccaret, nunquam post baptismum, vel circumcisione, vel poenitentia [Col. 0766B] indigeret. Quoniam autem nisi per Christum peccata tolluntur, ipse enim est Agnus Dei, qui tollit peccata mundi; ideo cultris lapideis circumcisio fieri jubetur; quoniam sicut Apostolus ait: »Petra autem erat Christus (I Cor. XV, 4):« ---»Beatus enim, qui tenebit, et allidet parvulos suos usque ad petram (Psal. CXXXVI, 9).« Sed quare completis octo diebus circumcisus est Dominus? Quare etiam octava die fiebat circumcisio? Octava namque dies ipsa est quae prima. Ipsa est autem quae Dominica vocatur. Ipsa die mundus coepit, ipsa Christus a mortuis resurrexit, ipsa Spiritum sanctum apostolis dedit, et ipsa ultima et universalis resurrectio fiet. Et tunc quidem perfecte circumcidetur omnis homo, quia tunc omnibus vitiis abscissis [Col. 0766C] mundus et purus a peccato, qualis initio creatus est, talis ad vitam ducetur aeternam. Sequitur, et vocatum est nomen ejus Jesus, quod vocatum est ab angelo, priusquam in utero conciperetur. Jesus enim Salvator interpretatur. De hoc enim salutari Jacob patriarcha dicebat: »Salutare tuum exspectabo, Domine (Gen. XLIX, 18);« ideo et Joseph, qui Christum significabat Salvator Aegypti a Pharaone vocatus est. Multa sunt enim, in quibus Joseph Christum significabat. Fuit enim et ipse ovium pastor; inde consilio venditus a fratribus adoratur; ipse inter principes loquebatur sapientiam, ipse totam Aegyptum a fame liberavit et sua sapientia salvavit, etc.



HOMILIA XVI. IN DIE EPIPHANIAE DOMINI.
[Col. 0766D]




[ADMONITIO.]

ADMONITIO.---Tam in editionibus quam in codicibus mss., haec, quae homilia nuncupatur, expositio est ejusdem S. Brunonis in hoc evangelium, factaque cum ea collatione, ne unum quidem verbum omissum est, aut immutatum; quare hic rursum exhibere supervacaneum ducimus, cum lectores in comment. Matth. num. 3, comparare possunt. Ex adventu magorum ad praesepe Domini probaverat ante S. Maximus Taurinen. vocationem gentium ad fidem Christi. Vid. hom. 3, de Epiph., pag. 54, etc.



LECTIO S. EVANGELII SECUNDUM MATTHAEUM (II, 1).

Cum natus esset Jesus in Bethlehem Juda in diebus Herodis regis, ecce magi ab oriente venerunt, etc. Et reliqua.

[Col. 0767A] Inc.: Non enim vacat a mysterio, quod B. Virgo Maria.

Des.: Haec via in patriam reducit.



HOMILIA XVII. DOMINICA I POST EPIPHANIAM.





[ADMONITIO.]

ADMONITIO.---Quod supra diximus de praecedenti homilia, quae tota legitur in commentario Evangelii, idem de hac repeti potest; cum paucis additis in principio eadem lectio habeatur. Vid. comment. in Lucam c. II; codices Signinus et Laurent. plenissime concordant.



LECTIO S. EVANGELII SECUNDUM LUCAM (III, 41).

Cum factus esset Jesus annorum duodecim, ascendentibus illis Hierosolymam secundum consuetudinem diei festi, etc.

[Col. 0767B] Inc.: Religiosi parentes per singulos annos ibant in Jerusalem, etc.

Des.: Sed secundum humanitatem, qua nobis similis factus est.



394 HOMILIA XVIII. DOMINICA II POST EPIPHANIAM.





[ADMONITIO.]

ADMONITIO.---Quid hac de homilia observandam sit, infra adnotabimus. Interim compertum habeatur, quod de ea testimonium praebent codices Casinensis, Laurentianus et Signinus; quare non videtur, quo titulo editor Eusebii Emiseni usurpaverit.



LECTIO S. EVANGELII SECUNDUM JOANNEM (XI, 1).

Nuptiae factae sunt in Cana Galilaeae, et erat Mater Jesu ibi, etc.

Inc.: Has nuptias die tertia evangelista factas [Col. 0767C] fuisse narrat. Quod qualiter ad litteram intelligendum sit, in illo commentario exposuimus, de quo ista sumpta sunt. Qualiter autem spiritualiter intelligi debeat, audiamus. Prima namque dies secundum legem, secunda sub lege, tertia sub gratia. Hac autem die tertia, hoc tertio incarnationis tempore, etc.

(His pro homiliae exordio praemissis, totam adnectit S. Bruno Evangelii expositionem, quae sub num. 5, pag. 216, continetur, et pauca tantum addit pro explanatione quartae hydriae.)

Des.: Christi gloria manifestatur, et credentium fides augetur.



HOMILIA XIX. DOMINICA TERTIA POST EPIPHANIAM.
[Col. 0767D]




[ADMONITIO.]

ADMONITIO.---Ne jam vulgatis rebus editio augeatur haec nostra, dicimus in commentario super Evang. secundum Matthaeum, pag. 41, totam hanc homiliam habere posse lectores. Supposita jam fuerat Emiseno contra fidem codicum supra memoratorum. Eam edidit Marchesius tom. II, pag. 19; sed penitus rejicimus quoddam fragmentum ab homilia alienum ab aliquo imperito librario additum.



LECTIO S. EVANGELII SECUNDUM MATTHAEUM (VIII, 1).

Cum descendisset Jesus de monte, secutae sunt eum urbae multae. Et reliqua.

Inc.: Cum, inquit, descendisset Jesus de monte, ubi octo beatitudines, etc.

Des.: Duos passeres offerat, et corpus, et animam Deo reddat.



HOMILIA XX. DOMINICA IV POST EPIPHANIAM.
[Col. 0768A]




[ADMONITIO.]

ADMONITIO.---Nonnisi additionem hic exscribimus quam praebet Marchesius tom. II, pag. 21 in fine homiliae, cum superior pars tota sit in comment. in Matth. num. 27, c. 2. Incipit ergo additio post illa verba: Cujus vocem audivit, et timuit.

Inc.: Quid enim navicula, nisi Ecclesia? Quid mare, nisi mundus?

Add.: Sed quare dicitis, homines: Qualis est hic? Similem ei quaeritis, qui similem non habet. Verumtamen vultis scire qualis est? Scio quia vultis; audite ergo: Qualis Pater, talis Filius, talis Spiritus sanctus. Ecce talis est, nullus alius talis. Sed quid mirum si venti ei obediunt, qui eos fecit, qui [Col. 0768B] eos creavit; »qui producit ventos de thesauris suis (Psal. CXXXIV, 7).« Quod quidem qualiter fiat, nulli hominum ad plenum revelatum puto. Quatuor sunt mundi partes, et, venti, qui inde veniunt, quibus in mari, et in terra, et in aere non parvam Deus exercet potestatem; ipsi enim dant pluviam et tempestates, ipsi fugant nubes et dant serenitates; ideoque non immerito omnes hujus saeculi potentes significant. Unde Daniel se quatuor coeli ventos vidisse dicit, qui pugnabant in mari magno. Unde et per Salomonem Dominus ait: »Surge, aquilo, et veni, auster, perfla hortum meum, et fluent aromata illius (Cant. IV, 16).« Hic hortus, et haec navicula idem sunt, venti autem et hic, et ibi idem significant. Et quidem hoc in horto multa [Col. 0768C] sunt arborum genera, multae florum et aromatum species. In hoc inter rosas martyres, inter lilia confessores et virgines requiescunt. Hic est hortus conclusus et fons signatus; hic hortus tutissimus, sanctorum sanctissimus, qui non caret liliis, nequo rosis, nec privantur arbores suis pomis, ibi fons dulcissimi est saporis. Nunc ventorum flamina tyrannorum agmina perturbant et ventilant 395 cum furore, coelum petunt martyres cum honore, delectatur Dominus in odore. Et de aquilone quidem scriptum est: »Ab aquilone pandentur mala super omnes habitatores terrae (Jer. I, 14).« De austro vero: »Deus ab austro veniet (Habac. III, 6).« Per illum igitur adversa, per hunc autem prospera figurantur. [Col. 0768D] Dicit igitur Dominus: Surge aquilo, recede, dalocum, quiesce, noli pertubare hortum meum, veniat auster, veniat pax et securitas, veniant prospera, diu exspectata, et fiat tranquillitas magna.




HOMILIA XXI. IN PURIFICATIONE S. MARIAE VIRGINIS.





[ADMONITIO.]

ADMONITIO.---Cum in commentario in Lucam num. 9, major homiliae hujus pars contineatur, reliquum ejusdem hic referre curavimus. De ea testimonium praebent codices Signinus, Laurentianus et Casinensis ubi est homilia 23; quare nihili facienda est editio Emiseni in qua ei supponitur.



LECTIO S. EVANGELII SECUNDUM LUCAM (II, 22).

Postquam impleti sunt dies purgationis ejus, secundum legem Moysi, tulerunt illum in Jerusalem, ut [Col. 0769A] sisterent eum Domino, sicut scriptum est in lege Domini. Et reliqua.

Scriptum est enim in lege Moysi; quod mulier, quae suscepto semine pepererit masculum, immunda erit septem diebus, et die octava circumcidetur infantulus: ipsa vero triginta tribus diebus manebit in sanguine purgationis suae. Omne sanctum non tanget, nec ingredietur sanctuarium, donec impleantur dies purgationis ejus. Hac enim lege beata virgo Maria non tenetur, quae nullo suscepto semine virgo concepit, virgo peperit, clausa ante partum, clausa in partu, et post partum clausa permansit. Ad cujus distinctionem Moyses non simpliciter dixit: mulier quae pepererit masculum; sed cum additamento, quae suscepto semine masculum pepererit, immunda [Col. 0769B] erit septem diebus.

(Hic continuationem commentarii in Evangelium hac alia additione intercipit homiliae exarator, quae ita est.)

Spiritualiter autem mulier ista Synagoga esse videtur, quae divinae legis semine suscepto, toties masculum pariebat, quoties bonum aliquod agebat: masculus enim filius bonum opus est, et quamvis masculum peperisset et multos boni operis filios genuisset; tamen septem diebus immunda erat. Septem enim illi dies omne illud temporis spatium significant, quod fuit a Moyse usque ad Christi incarnationem, illa enim hebdomada natus est agnus, qui tollit peccata mundi, de quo scriptum est: »Qui dilexit nos, et lavit nos a peccatis nostris in sanguine [Col. 0769C] suo (Apoc. I, 5).« Verumtamen quamvis septimana finita esset et quamvis Christus natus esset, nondum tamen Synagoga penitus mundata erat, quia Christi sanguis nondum fusus erat. Mansit igitur adhuc triginta diebus in sanguine purificationis suae. Exspectavit diem, imo annum trigesimum tertium. Ipso enim anno immolatus est Christus, sine cujus sanguine mundus mundari et lavari non potuit. Quod autem dies pro anno ponatur, in Ezechiele invenies; ubi dicit: »Diem pro anno, diem pro anno, fili hominis, dedi tibi (Ezech. IV, 6).« Quare autem infans circumcidatur, valde notum est, sed quare die octavo dicendum est. Octava enim dies ipsa est quae et prima; in hac enim mundus coepit, Christus surrexit, in hac et universalis resurrectio [Col. 0769D] fiet. Tunc autem non solum circumcisi, sed omnibus ab eis peccatis abscissis, mundi et immaculati aeternum nomen sancti suscipient et haereditatem. Et haec quidem de filio masculo dicta sunt. Sin autem feminam peperisset, immunda erat duabus hebdomadibus, et sexaginta et sex diebus manebat in sanguine purificationis suae. Toties enim Synagoga feminam parit, quoties iniquitatem operatur; pro hac autem filia duabus hebdomadibus est immunda; una videlicet ante Christi incarnationem, altera vero post Christi incarnationem. Per has duas hebdomadas totum hoc, et illud tempus significatur. [Col. 0770A] Nisi igitur hanc filiam parere desistat et ad Christi fidem se totam convertat, nunquam mundabitur Synagoga. Dantur autem ei sexaginta et sex dies ad purgationem, per quos omnes dies usque ad saeculi consummationem intelligere possumus; hic enim numerus totus ex senariis constat, in sex diebus etiam ipsis Judaeis operari licet; neque enim in sex dies Sabbatum continetur. Nulla igitur erit excusatio, si in his sexaginta et sex diebus purificati non fuerint. Quamvis autem purgationis dies ad beatam Mariam Virginem non pertinerent, exspectavit et ipsa, etc.

(Hic finis additionis; reliqua usque ad homiliae conclusionem ex commentario mutuata reperiuntur.)



396 HOMILIA XXII. DOMINICA IN SEPTUAGESIMA.
[Col. 0770B]




[ADMONITIO.]

ADMONITIO.---Studium quo S. episcopus Signiensis pascendi gregem suum coelestibus documentis incendebatur, eum ad ampliorem, qua in comment in Matth. num. 82, fecerat, explanationem exornandam adduxit. Nos ut commode lectoribus pateat, quod Marchesius addidit pag. 23 exscripsimus, omissa extrema parte, eodem in comment, legenda. Consensum habemus condicum Casinensis, Laurentiani et Signini quibus suppositionem Emiseno factam penitus diluimus, etc.



LECTIO S. EVANGELII SECUNDUM MATTHAEUM (XX, 1).

In illo tempore dixit Jesus discipulis suis: Simile est regnum coelorum homini patrifamilias, qui exiit primo mane conducere operarios in vineam suam. Et reliqua.

[Col. 0770C] Conditor humani generis Dominus noster Jesus Christus modo superius proposuit, dicens: Multi erunt novissimi primi, et primi novissimi. [(1649) 1Kb] Hanc autem propositionem quid importet, sequentia monstrabunt. Ad hanc enim spectat tota subsequens similitudo; unde et in conclusione dicitur: sic erunt novissimi primi, et primi novissimi. Quod quidem si de mundi aetatibus intelligatur, non video qualiter primi sint novissimi, vel novissimi primi. Primi enim fuerunt patriarchae, et prophetae, et caeteri prioris testamenti ad vitam praedestinati: novissimi autem nos sumus, de quibus Joannes ait: »Filioli, novissima hora est (Joan. II, 18).« Et Apostolus ait: »Nos sumus, in quos fines saeculorum devenerunt (I Cor. X, 11).« Et isti quidem sicut tempore [Col. 0770D] primi fuerunt; ita et primi denarium susceperunt. Hos enim statim post passionem suam Christus Dominus a poenis eripiens, in gloriam introduxit. Apostolus quoque ait: »Quia nos qui vivimus, qui residui sumus, non praeveniemus eos, qui dormierunt, quoniam ipse Dominus in jussu, et in voce archangeli, et in tuba Dei descendet de coelo, et mortui qui in Christo sunt resurgent primi, deinde nos qui vivimus, qui reliquimur, simul rapiemur cum illis in nubibus obviam Domino (I Thess. IV, 15).« Quomodo ergo sunt novissimi primi? Nunc autem ipsam parabolam audiamus: Simile est regnum [Col. 0771A] coelorum homini patrifamilias, qui exiit primo mane conducere operarios in vineam suam. Hoc tale est, ac si diceret: Sic fit in regno coelorum, sicut fecit in vinea paterfamilias, in quam ipse primo mane exiens operarios conduxit. Regnum coelorum Ecclesia est. Paterfamilias Christus Dominus noster; ejus autem et angeli, et homines sunt. Magna quidem est familia, quia magnus est paterfamiliae. Venit autem iste paterfamilias, ut conduceret operarios in vineam suam; vinea enim Domini Sabaoth domus Israel est. Vinea Dei Ecclesia est, extra quam qui laborat mercedem non recipit, in qua qui laborat denarium suscipit; iste enim denarius remuneratio est aeternae beatitudinis; ideo unus denarius omnibus datur; unus primis, et unus novissimis. Et [Col. 0771B] alii quidem primo mane laborare incipiunt, alii vero circa horam tertiam, alii autem circa sextam et nonam horam, alii quoque circa horam undecimam. Hoc est enim, quod ait: Conventione autem facta cum operariis ex denario diurno, misit eos in vineam suam. Et egressus circa horam tertiam vidit alios stantes in foro otiosos, et dixit illis: ite et vos in vineam meam, et quod justum est dabo vobis. Illi autem abierunt. Iterum exiit circa sextam et nonam horam, et fecit similiter. Circa undecimam vero exiit, et invenit alios stantes, et dicit illis: Quid hic statis tota die otiosi? Dicunt illi, quia nemo nos conduxit; dicit illis, ite et vos in vineam meam. Primo namque mane in vinea Dei laborare veniunt, qui in adolescentia servire incipiunt. Veniunt etiam et illi circa [Col. 0771C] sextam et nonam horam, qui vel in juventute, vel in senectute ad poenitentiam convertuntur. Undecima vero hora illa est, quae in qualibet aetate fini appropinquat et morti proxima est. Hanc enim horam non solum juvenes et senes, verum etiam pueri habent. In hac igitur hora laborare incipit et ille, qui in decrepita aetate, et ille, qui in gravi infirmitate ex toto corde ad Deum convertitur. »Peccator enim quacunque hora conversus fuerit et ingemuerit, vita vivet et non morietur (Ezech. XXXIII, 16).« Convertatur igitur, vel undecima hora convertatur, vel in ultimo vitae termino, qui prius otiosus in bono et in malo sollicitus fuit. Nam et ipse si voluerit et si conversus fuerit, vel si ad librum laborare coeperit, simul cum aliis mercedem [Col. 0771D] accipiet et denarium [(1650) 1Kb] . Has autem horarum, sive aetatum distinctiones illae quoque illius templi portae significare videntur, de quibus in Apocalypsi Joannes apostolus ait: »Ab oriente portae tres, ab aquilone portae tres, a meridie 397 portae tres, ab occasu portae tres (Apoc. XXI, 13).« Templum igitur et vinea idem significant: sancta namque Ecclesia et vinea nobis est, in qua laboramus, et templum in quo oramus. In hanc enim vineam et in hoc templum pueri et infantes et primo mane, et per portas orientis ingrediuntur. Adolescentes autem intrant hora tertia, et per angustas portas [Col. 0772A] magisque difficiles aquilonis. Intrant autem per portas australes juvenes et senes, qui sexta et nona hora in vinea Domini laborare coeperunt. Portas autem aquilonis ideo angustas et difficiles esse diximus, quia multa impedimenta illis fiunt, qui per eas intrare debent. Sed quid mirum cum ad aquilonem sedem suam diabolus posuerit et ab aquilone pandantur mala super omnes habitatores terrae? Miseri adolescentes, qui aquilonis flatibus rigescunt; miseri, quos diabolus perflat et ventilat: beati, qui hanc aetatem sine naufragio transire potuerunt. Inde est enim, quod Salomon ait: »Laetare, juvenis, in adolescentia tua (Eccli. XI, 9).« Hoc autem illis juvenibus dicitur, qui sic in adolescentia vixerunt, ut de juventute non erubescant. Idem quoque [Col. 0772B] Salomon difficile sibi dicit cognoscere viam hominis in adolescentia sua. Hinc est enim quod per Isaiam prophetam (XXI, 15) his, qui habitant in terra austri, Dominus praecepit, ut cum pane et aqua occurrerent illis, qui veniebant de terra aquilonis et fugiebant de captivitate Babylonis; fugiebant enim a facie gladii imminentis, a facie arcus extenti et a facie gravis periculi. Talibus igitur cum cibo, et potu spirituali occurrere debemus, quos diabolum persequentem fugere et per poenitentiam ad Ecclesiam redire videmus. Sed quid dicemus de illis impedimentis, quae in ipso portarum introitu, et cum jam se evasisse putant, adolescentes patiuntur? Dicit enim Ezechiel propheta: »Converti me ad portam, quae respicit ad aquilonem, et ecce mulieres [Col. 0772C] sedebant ibi plangentes Adonidem (Ezech. VIII, 14).« Vide igitur, quia in porta aquilonis sedent meretrices Veneris, luxuriaeque amores plangentes, et amatoria carmina componentes. Haec sunt equidem, et similia, quibus adolescentes impediuntur, ne in vinea Dei laborare, et templum intrare, et orare valeant. Quare merito sacri canones, nisi transacta hac aetate, episcopos et sacerdotes fieri interdicunt.

(Reliquum homiliae iisdem verbis legere quisque poterit in commentario super hunc Matthaei locum.)



HOMILIA XXIII. DOMINICA IN SEXAGESIMA.





[ADMONITIO.]

ADMONITIO.---Quamvis S. Bruno parabolam hanc in comment. super caput XIII. Matthaei, num. 52, [Col. 0772D] copiose illustrasset, eaden. in Lucae cap. VIII recurrente, aliam protulit interpretationem, qua ne careant lectores, eam a Marchesio tom. II, p. 24, eruimus et hic relatam exhibemus. Exstat enim in codd. Laurentiano, Casinensi et Signino, cum quibus facta collatione perfecte concordat.



LECTIO S. EVANGELII SECUNDUM LUCAM (VIII, 5).

In illo tempore cum turba plurima conveniret, et de civitatibus properarent ad Jesum, dixit per similitudinem: Exiit qui seminat seminare semen suum. Et reliqua.

Multa turba sequebatur Jesum, multi undique conveniebant, multi de civitatibus ad eum properabant, [Col. 0773A] qui ejus verba audire, ipsum et miracula quae faciebat, videre desiderabant. Cum autem ad eum omnes confluerent, dixit per similitudinem. In parabolis enim loquebatur Dominus, et sine parabolis non loquebatur eis. Unde et per Prophetam dixit: »Aperiam in parabolis os meum, loquar propositiones ab initio (Psal. LXXVII, 2).« Nunc autem ipsam parabolam, vel similitudinem audiamus. Exiit, inquit, qui seminat seminare semen suum, et dum seminat, aliud cecidit secus viam, et conculcatum est, et volucres coeli comederunt illud; et aliud cecidit super petram, et natum aruit, quia non habebat humorem, et aliud cecidit inter spinas, et simul exortae spinae suffocaverunt illud, et aliud cecidit in terram bonam, et ortum fecit fructum centuplum. Haec dicens clamabat, [Col. 0773B] qui habet aures audiendi, audiat. Non sine causa clamabat Jesus; qui enim clamat audiri desiderat. Merito igitur clamat Dominus, quia pauci ibi erant qui eum audirent. Audiebant quidem vocem, audiebant et similitudinem; illud tamen non audiebant quod per illam vocem et per illam similitudinem significabatur; unde et aures audiendi requirebat, quia non aures corporis, sed potius aures cordis hunc clamorem audiunt et intelligunt. Interrogabant autem eum discipuli ejus, quae esset haec parabola? Et isti quidem nondum aures audiendi ejus verbum adhibuerant, quibus ipse dixit; Vobis datum est nosse mysterium regni Dei, caeteris autem in parabolis. Sed caeteris in parabolis, ut videntes non videant, et audientes non intelligant. Hoc autem tale est ac si [Col. 0773C] diceret: ut videntes umbram non videant veritatem, et audientes auribus corporis non 398 intelligant auribus cordis. Hoc autem eorum duritia et infidelitas facit, ut verba Dei intelligere non mereantur. Est autem haec parabola: Semen est verbum Dei. Quod autem secus viam, hi sunt qui audiunt, deinde venit diabolus, et tollit verbum de corde eorum, ne credentes salvi fiant. Nam qui supra petram, qui cum audierint, cum gaudio suscipiunt verbum, et hi radices non habent, quia ad tempus credunt, et in tempore tentationis recedunt. Quod autem in spinis cecidit, hi sunt, qui audierunt, et a sollicitudinibus, et divitiis, et voluptatibus vitae euntes suffocantur, et non referunt fructum. Quod autem in terram bonam, hi sunt, qui in corde bono et optimo audientes verbum [Col. 0773D] retinent, et fructum afferunt in patientia. Ecce, ipso Domino exponente, didicimus quid sit semen, quid ager, quid terra secus viam posita, quid terra petrosa, quid spinosa et quid bona terra significet. Semen enim est verbum Dei, multum est semen, quia magnus est ager. Hoc enim semine duo magna horrea plena habemus, Novum videlicet et Vetus Testamentum. Inde enim sumimus quidquid ubicunque seminatur. Videte ergo qualem terram huic semini exhibeatis; videte ne sitis illa terra, quae secus viam posita sit, cujus semen illi mali viatores conculcant, qui animae male obedienti dicunt, incurvare, ut transeamus. Hoc autem semen diabolus tollit, quia ejus persuasione et deceptione fit, ut [Col. 0774A] citissime a memoria dilabatur. Videte ne sitis terra petrosa, in qua verbi Dei semen radices figere non valet, quia vitiis et divitiis, carnisque voluptatibus, quae per spinas significantur, comprimitur et suffocatur. Bene autem per spinas haec significantur, quoniam si carni mollia et suavia sunt, animam tamen vulnerant et affligunt. Illi autem sunt bona terra, qui in corde bono et optimo audientes verbum retinent, et non solum audiunt et retinent, verum etiam operantur et patientiae fructus afferunt. »Non enim auditores legis justi sunt apud Deum, sed factores legis justificabuntur (Rom. II, 13).« Unde scriptum est: »Intellectus bonus omnibus facientibus eum (Psal. CX, 10).« Et beatus Joannes in Apocalypsi: »Beatus qui legit et qui audit verba [Col. 0774B] prophetiae hujus, et servat ea quae in ea scripta sunt (Apoc. I, 3).« Sed notandum est quod ait in corde bono et optimo; terra enim alia bona, alia melior, et alia optima est. Unde et Matthaeus evangelista: Semen, inquit, cecidit in terram bonam, et attulit fructum, aliud trigesimum, et aliud sexagesimum, uliud centesimum. Bona est quae trigesimum, melior quae sexagesimum, optima quae centesimum fructum affert. Si enim libenter audias verbum Dei, et quod audis, bene et catholice intelligas, et id quod intelligis operaris, bona terra es. Quid est bene et catholice intelligere? nisi dupliciter intelligere; prius videlicet secundum litteram, postea vero secundum spiritualem intelligentiam. Decem quidem sunt verba legis, in quibus tota lex pendet et prophetae. [Col. 0774C] Quae si dupliciter intelligamus, ad Christum usque conscendimus. Si autem ea, quae dupliciter idem ad litteram, et spiritualiter intellexerimus, per singula operemur, fiunt triginta. Bona igitur terra, quae decem legis mandata prius ad litteram, deinde vero spiritualiter intelligit, et ea, quae intelligit, operatur. Trigesimum ergo dant boni conjugati, si non simpliciter, ut Judaei, sed dupliciter, ut Christiani, legem credunt et intelligunt, et ea, quae intelligunt, operantur et custodiunt. Nunc autem ad sexagesimum veniamus, quem continentes reddunt, qui tanto conjugatis meliores sunt, quanto hic numerus illum excedit, cum totus ille in isto duplex inveniatur. Valde castitatem custodiunt, quam qui solius animae continentiam observant. Constat autem [Col. 0774D] sexagesimus numerus ex sex et decem, quoniam sexies decem, vel decies sex sexaginta fiunt, et in decem totam legis scientiam intelligimus, quoniam, ut jam diximus, in decem legis mandatis universa lex pendet et prophetae. In sex autem integra operatio designatur, quia in sex solummodo diebus omnem nostrum laborem et operationem constituit Deus; dies namque Sabbati non ad laborem, sed ad quietem constitutus est. Restat nunc, ut de his dicamus, qui fructum centesimum Domino reddunt; centenarius namque numerus et secundum se, et secundum partes suas perfectus est, quoniam replicari quidem potest, crescere autem non potest; decies namque decem centum faciunt. Et decem [Col. 0775A] quidem, et centum, et mille, quia non est ubi crescant, perfecti numeri dicuntur. Illi igitur, qui perfecti in Ecclesia sunt, centenarium fructum congrue satis referre intelliguntur, et de talibus quidem Dominus ait: »Si vis perfectus esse, vade, vende omnia quae habes, et da pauperibus, et sequere me (Matth. XIX, 21).« Itemque: »Nolite cogitare de crastino, et nolite solliciti esse animae vestrae, quid manducetis, neque corpori vestro quid induamini (Matth. VI, 25).« Tales etiam illi erant, qui dicebant: »Ecce nos reliquimus omnia, et secuti sumus te (Matth. XIX, 25).« Soli igitur perfecti centesimum fructum reddunt, inter quos nec ipsae virgines poni debent, nisi et ipsae propter virginitatem hanc habeant perfectionem. Sic igitur semen, quod cecidit [Col. 0775B] in terram bonam, attulit fructum aliud trigesimum, aliud sexagesimum, aliud vero centesimum.



399 HOMILIA XXIV. DOMINICA IN QUINQUAGESIMA.





[ADMONITIO.]

ADMONITIO.---Eadem ratione qua superioris homiliae copiam ex Marchesio tom. II, pag. 25, fecimus, hanc pariter ab ipso accepimus, cum in commentario desit. Sub S. Brunonis episcopi nomine iidem allati codices referunt.



LECTIO S. EVANGELII SECUNDUM LUCAM (XVIII, 31).

In illo tempore assumpsit Jesus duodecim discipulos suos, et ait illis: Ecce ascendimus Jerosolymam, et consummabuntur omnia quae scripta sunt per prophetas de Filio hominis, etc. Et reliqua.

Multa jam consummata erant quae de Filio hominis [Col. 0775C] prophetae praedixerant, multa jam completa erant quae de ejus humanitate prophetaverant, pauca restabant adhuc, quae illis diebus adimplenda erant. Quae ideo quidem suis discipulis Dominus praedicere voluit; ut cum sua sponte passum intelligamus et ea, quae sibi ventura erant, eum praescisse et praevidisse nemo uuquam dubitare audeat. Sequitur: Tradetur enim gentibus et illudetur, et flagellabitur, et conspuetur, et postquam flagellaverint, occident eum, et die tertia resurget, et ipsi nihil horum intellexerunt. Erat enim verbum istud absconditum ab eis et non intelligebant quae dicebantur. Omnia haec prophetae praedixerant, omnia haec fieri oportebat, quoniam, ut fierent, ipse volebat. Unde et quibusdam alibi ait: »O stulti et [Col. 0775D] tardi corde ad credendum in omnibus, quae locuti sunt prophetae. Nonne sic oportuit pati Christum, et ita intrare in gloriam suam (Luc. XXIV, 25, 26).« Itemque: Quomodo ergo implebuntur Scripturae, quia sic oportet fieri? Oportet enim, ut fiat quidquid Dominus fieri disposuit. Tunc autem, ut Matthaeus ait: Accessit ad eum mater filiorum Zebedaei cum filiis suis, adorans et petens aliquid ab eo. Tunc, inquit, quando Dominus ascendebat Jerosolymam, ut pro omnibus pateretur, tunc mater filiorum Zebedaei, id est Jacobi et Joannis, a filiis admonita accessit ad Jesum, ut primas sedes filiis postularet. In quo manifeste apparet, quia ut Evangelista dicit, verba Domini discipuli non intellexerant, quae modo de [Col. 0776A] sua passione eis Dominus nuntiaverat; si enim intellexissent, potius ad fletus et lacrymas converterentur, quam de dignitatibus aliquid loquerentur: »Accessit igitur ad eum mater filiorum Zebedaei adorans, et petens aliquid ab eo (Matth. XX, 20).« Mulier ista religiosa Christo familiaris erat, etc.

(Quae sequuntur videri possunt in comment. in cap. XX, 17, Matth., usque ad verba: Suorum discipulorum pedes lavare non est dedignatus. Addimus autem reliquam homiliae partem, ut est in edit. Marchesii pag. 25, quae deest in commentario.

Haec autem in via loquebatur Dominus, his et similibus ad sui exemplum discipulos suos informabat, nec in ipso itinere otiosus esse volebat. Factum est autem, cum appropinquaret Jericho, quae [Col. 0776B] nova luna interpretatur, cujus mutabilitas tanta est, ut nunquam in eodem statu permaneat. Significat autem mundum istum, cujus mutabilitates infinitae sunt, ut enim de aliis taceamus, quis solius hominis mutabilitates dicere valeat? Hanc autem civitatem qualiter, et quibus armis, et in quot diebus ceperit Josue historia narrat. Quod si bene intelligatur eodem modo, eisdem armis, totidemque diebus a Jesu Christo Domino nostro mundus iste subjugatur. Et tunc quidem appropinquavit Dominus Jericho, quando factus est homo, et carnis nostrae mutabilitatem suscepit. Tunc igitur caecus iste illuminatus est, in quo multi caeci intelliguntur. Unde et Matthaeus non unum, sed duos caecos esse dicit, per quos duos populos, Judaeos videlicet et gentiles, [Col. 0776C] intelligimus. Orto namque justitiae sole, »populus, qui sedebat in tenebris vidit lucem magnam (Isa. IX, 2).« Ipse est enim, »qui illuminat omnem hominem venientem in hunc mundum (Joan. I, 9).« Omnes enim caeci erant; et quando haec lux apparuit, vel pauci, vel nulli illuminati erant. Sed nunquid et modo caeci non sunt? Multi quidem caeci sunt et modo. Quomodo enim caeci non sunt, qui diabolum sequuntur, et semper de via vitiorum praecipitantur. Vere utique caeci sunt, quos diabolus trahit. Vidisti caecos aliquando a pueris, aliquando etiam a canibus trahi: et melius isti quidem trahuntur, quam illi, qui a diabolo dicuntur. Isti enim cadunt, et surgunt: illi vero, quos diabolus trahit [Col. 0776D] postquam semel in foveam praecipitantur nunquam ulterius levantur. Caecus autem est omnis superbus, omnis avarus, omnis adulter et fornicator: denique omnes caeci sunt quicunque illam lucem non sequuntur, quae ait: »Ego sum lux mundi, qui sequitur me non ambulat in tenebris, sed habebit lumen vitae (Joan. VIII, 12).« Quisquis igitur es, qui te caecum esse intelligis, 400 redi ad vitam; quanto enim quisque iniquior est, tanto a via longior est. Sed ad quam viam? Ad illam, per quam transit et ambulat Jesus: »Universae viae Domini misericordia et veritas (Psal. XXIV, 11).« Ad has igitur redi; per has ambulare disce, clama et mendica; clama non ore, sed corde: clamor cordis altius auditur, coelos penetrat et in [Col. 0777A] Dei auribus resonat. Clama ergo, dic: Miserere mei, Domine fili David. Mendica cum Propheta: »Inclina, Domine, aurem tuam ad me, et exaudi me, quoniam egenus et pauper sum ego (Psal. CVIII, 22).« O quam dives iste erat, qui sic mendicabat et se egenum et pauperem dicebat. Noli audere turbam te increpantem et clamare prohibentem: mala turba, quae a tali clamore hominem exturbat. Haec turba, virorum et malignorum spirituum exercitus intelligitur, qui nos ad Deum clamantes et misericordiam postulantes semper impedire conantur. Si enim caecus tacuisset et turbae increpanti credidisset, adhuc illuminatus non fuisset. Stans autem Jesus jussit illum adduci ad se, et cum appropinquaret, interrogavit eum, dicens: Quid tibi vis ut [Col. 0777B] faciam? At ille dixit: Domine, ut videam. Ecce quantum oratio potest, ecce quantum valet clamor mentis: turbam vincit, Christum sistit; clamore tenetur, qui fortitudine teneri non posset. Stat Jesus, vocat et exspectat eum; interrogat quid velit, nihil nisi lumen requirit, cum lumine loquitur, et a lumine lumen quaerit, nihil melius quaerere poterat: »Beati enim mundo corde, quoniam ipsi Deum videbunt (Matth. V, 8).« Et Jesus dixit illi: Respice, fides tua te salvum fecit. Et confestim vidit, et sequebatur illum magnificans Deum. Inter dicere et facere Dei nulla distantia est. Dixit illi: Respice, et confestim vidit. Hoc autem fides facit, sine qua impossibile est placere Deo, et sequebatur illum magnificans Deum. Caeci non sequuntur Jesum; illi [Col. 0777C] enim sequuntur, qui illuminati sunt. Illi vero illuminati sunt, qui in eum credunt, qui veritatem intelligunt et erroris tenebras a se repellunt. Et tales quidem eum magnificant et laudant, quia non est pretiosa laus in ore peccatoris. Et omnis plebs, ut vidit, dedit laudem Deo. Dignum est enim ut omnes eum laudent qui facit mirabilia magna solus.



HOMILIA XXV. FERIA QUARTA CINERUM.





[ADMONITIO.]

ADMONITIO.---In codice Laurentiano haec homilia, sub num. 28 posita, his verbis incipit: Ideo enim hypocritae tristes dicuntur, quia ut religiosi appareant, tristitiam quamdam et severitatem in vultu ostendunt, et deinde omnino conformis est tum [Col. 0777D] editionibus Eusebii Emisseni et Marchesii, apud quos homiliae initium ita est: Tristes enim dicuntur hypocritae, quia ut religiosi appareant, quibus codd. Vallicel. et Signin. conveniunt. Eodem modo incipit expositio hujusce evangelii num. 16, c. 1, eumdemque finem habet. Cum aliqua intermedia desint in commentario, ne fraudentur lectores, ea ut Marchesius edidit, exscribimus. Qui copiosiorem ad redarguendam hypocrisin doctrinam exoptarent, adeant homiliam S. Maximi in die Cinerum, pag. 103.



LECTIO S. EVANGELII SECUNDUM MATTHAEUM (VI, 16).

In illo tempore dixit Jesus discipulis suis: Cum jejunatis, nolite fieri sicut hypocritae tristes. Et reliqua.

Tristes enim dicuntur hypocritae, quia ut religiosi [Col. 0778A] appareant, tristitiam quamdam et severitatem in vultu ostendunt, quasi qui multo jejunio sint confecti. Unde et subditur: Exterminant enim facies suas, ut appareant hominibus jejunantes. Facies enim suas exterminant, quia ultra suae pulchritudinis terminos, atque naturam incultas et informes horrescere sinunt. Si enim deformitas Deo placuisset, tam pulchra facie hominem non formasset. Sed quare hoc faciunt? ut appareant hominibus jejunantes. Scriptum est enim: »Homo videt in facie, Deus autem corda intuetur (I Reg. XVI, 7).« Quia igitur non Deo, sed hominibus placere volunt, illud exterminant quod ab hominibus videtur; ideoque quia laudem ab hominibus quaerunt, mercedem a Deo non recipiunt; et hoc est, quod Dominus ait: [Col. 0778B] »Amen dico vobis, receperunt mercedem suam (Matth. VI, 2).«

(Hactenus commentarius: sequentia sunt addita.)

Sola igitur intentio facit ut nostra jejunia et cuncta nostra opera Deo placeant. Unde et in sequentibus ait: Lucerna corporis tui est oculus tuus. Si oculus tuus fuerit simplex, totum corpus tuum lucidum erit; si autem oculus tuus nequam fuerit, totum corpus tuum tenebrosum erit. Animae namque oculus intentio est, quae si bona fuerit, omnis ejus operatio lucida erit. Unde quidam sapiens ait: Non magis considerandum est quid aliquis agat, sed qua intentione hoc faciat. Qui enim ideo jejunant, et facies suas [Col. 0778C] exterminant, ut appareant hominibus jejunantes, quia stulta et vana intentione hoc faciunt: isti quidem, sicut 401 Dominus ait, receperunt mercedem suam. Similiter autem et alii, quia omnia opera sua faciunt, ut videantur ab hominibus, nullam aliam mercedem recipient. At vero illis, qui bona intentione hoc faciunt, praecepit Dominus ut coram hominibus opera sua faciant. Sic, inquit, luceat lux vestra coram hominibus, ut videant vestra bona opera, et glorificent Patrem vestrum, qui in coelis est. Sola igitur intentio facit ut opera nostra vel bona, vel mala Domino appareant: Homo enim videt in facie, Deus autem corda intuetur. Unde et ipse ait: »Nolite judicare, et non judicabimini (Matth. VII, 1).« Judicatis quae nescitis, condemnatis multoties quae ignoratis: [Col. 0778D] aliter vobis, et aliter mihi videtur: cognoscite prius intentionem, et sic judicate. Potest enim fieri ut unum et simile opus non una intentione fiat; palam enim eleemosynam dare, et bona, et non bona intentione fieri potest. Si ideo das, ut bonum exemplum alteri tribuas, et Deus inde glorificiter, bona intentio est. Sic igitur in omnibus sola intentio quaerenda est, quae si bona fuerit, totum corpus virtutum, totaque massa operationum lucida erit. Sed dicis: Quomodo ergo jejunabo?

(Reliquam homiliae partem lectores ex commentario haurient.



HOMILIA XXV FEBIA V POST CINERES
[Col. 0779A]




[ADMONITIO.]

ADMONITIO.---Novum argumentum praestat haec nomilia, ut subreptae a Brunonis commentario conciones, sub Eusebii Emiseni nomine vulgatae agnoscantur. Praeter uniformem dictionem, quae sub num. Matth. 25 comperimus, trium codicum, scilicet Signini, Laurentiani et Casiniensis testimonia accedunt, a quibus Bruno episcopus auctor inscribitur. Non adnotatur in serie homiliarum, quia jam habetur in Dom. IV post Epiphaniam.



LECTIO S. EVANGELII SECUNDUM MATTHAEUM (V, 5).

In illo tempore, cum intrasset Jesus Capharnaum accessit ad eum centurio rogans eum, et dicens: Domine, puer meus jacet in domo paralyticus, et male torquetur. Et reliqua.

[Col. 0779B] Inc.: Qualiter autem centurio ad Jesum accesserit, Lucas evangelista demonstrat, etc.

Des.: Amen dico vobis, non inveni tantam fidem in Israel.



HOMILIA XXVI. FERIA VI POST CINERES.





[ADMONITIO.]

ADMONITIO.---Apud suppositum Eusebium Emisenum edit. Paris. an. 1575 est homilia 30 cum titulo Feria VI post cineres. Caret autem prooemio, quod legitur in Marchesio, et statim incipit ab aliis verbis: Caetera enim quae superius dicta sunt non contraria legi. Codices autem Laurentianus et Signinus perfecte Marchesio respondent. Lectio tamen codicis Laurent. multo perfectior est.



LECTIO S. EVANGELII SECUNDUM MATTHAEUM (V, 44).

Dixit Jesus discipulis suis: Audistis quod dictum est [Col. 0779C] antiquis: Diliges proximum tuum, et odio habebis inimicum tuum. Et reliqua.

Inc.: Domino nostro Jesu Christo docente didicimus, quia maximum et primum mandatum est: Diliges Dominum Deum tuum ex toto corde tuo: secundum autem simile huic: Diliges proximum tuum sicut teipsum, etc. Quod autem hic dicitur, et odio habebis inimicum tuum, illud esse puto quod Dominus filiis Israel praecepit, ut Ammonitas et Moabitas interficerent, et nunquam cum eis pacem haberent. Similiter autem praecepit de Jebusaeis, et Etheis, et Cananaeis, aliisque terrae illius habitatoribus, ut non illis parcerent, sed in ore gladii omnes consumerent: Ego autem dico vobis: Diligite inimicos vestros, benefacite his qui oderunt vos, etc.

[Col. 0779D] (Hoc praemisso prooemio, homilia iisdem verbis incedit, quibus constat Evangelii expositio posita num. 14, nec aliud superest lectoribus desiderandum, cum verba evangelica docte et copiose sint explanata. Incipit expositio pag. 26, c. 1, et desinit pag. 28, col. 2: Cor contritum et humiliatum Deus non spernit.)



402 HOMILIA XXVII. SABBATO ANTE DOMINICAM I QUADRAGESIMAE.





[ADMONITIO.]

ADMONITIO.---Cum in expositione loci hujus Evang. S. Marci nihil habeatur, ex comment. in Matth. XIV, 22, num. 62, ubi idem factum enarratur, pene tota homilia desumpta est. Sed quia aliqua venuti praeliminaria praemittuntur aliaque immutantur, qualem Marchesius edidit tom. II, pag. [Col. 0780A] 28, et sub Emiseni nomine typographi Parisienses publicarunt n. 31, ex illis erutam, eam in collectionem nostram transtulimus.



LECTIO S. EVANGELII SECUNDUM MARCUM (VI, 47).

In illo tempore, cum sero esset factum, erat navis in medio maris, et ipse solus in terra. Et reliqua.

De hoc autem Matthaeus evangelista sic ait, quia postquam Dominus de quinque panibus quinque millia hominum satiavit: »Jussit discipulos suos ascendere in naviculam, et praecedere eum transfretum, donec dimitteret turbas. Vespere autem facto solus erat ibi, navicula vero in medio mari jactabatur magnis fluctibus; erat enim contrarius ventus (Matth. VIII, 24).« Ex eo autem tempore Judaeorum populo vesperum fuit, ex quo Christus [Col. 0780B] sol justitiae de hoc mundo recessit. Eo enim nascente lux orta est eis; eo vero moriente, tenebrae factae sunt eis. Quod autem navicula in medio mari fluctibus jactabatur, hoc significabat, quod post Christi passionem et ascensionem S. Ecclesia in hoc mundo multa adversa esset passura. Unde et bene dicitur, quia ventus erat ei contrarius. Quid enim ventus contrarius nisi tyrannorum saeviens persecutio? Quarta autem vigilia noctis venit ad eos ambulans super mare. Quarta enim vigilia ex eo tempore agitur, quo Salvator noster in mundum venit. Prima enim vigilia fuit ab Adam usque ad Moysen; secunda a Moyse usque ad David; tertia a David usque ad Christum. Prima enim vigilia nimio somno gravata sine lege fuit, secunda legem [Col. 0780C] habuit, tertia prophetas, quarta Evangelium. Quarta enim vigilia venit ad eos, quia magis in hac, quam in aliis omnibus servos suos Dominus visitare dignatur. Ambulat autem super mare, quia totus ei subjectus est mundus. Et videntes eum super mare ambulantem, turbati sunt, dicentes, quia phantasma est; et prae timore clamaverunt. Clamor enim confusus et inordinatus eos timore nimio indicat esse turbatos. Statimque Jesus locutus est eis, dicens: Habete fiduciam, ego sum, nolite timere. Sic enim et Moysi Dominus ait: »Ego sum, qui sum, sic dices filiis Israel: qui est misit me ad vos (Exod. IV, 14).« Vel ideo fortasse dixit: Ego sum, ut eum quis esset, agnoscerent, audita voce, quam cognitam habebant: saepe enim alicujus vocem a longe audientes, [Col. 0780D] quis sit, confestim agnoscimus, etsi eum non videamus. Respondens autem Petrus, dixit: Domine, si tu es, jube me venire ad te super aquas. At ipse ait: Veni. Ubique enim beatus Petrus ferventissimae fidei fuisse monstratur, neque enim profundissimo pelago sese crederet, nisi fidem certissimam de Domino haberet; sciebat enim Salvatorem nostrum omnia posse, et nihil minus in mari quam in terra potestatem eum habere credebat. Verumtamen quod Petrus super mare graditur, non solum magistro, verum etiam discipulis mundus iste subjectus esse monstratur. Quamvis enim propter haereticos ita fieri oportebat, qui Christum Dominum, eo quod super mare ambulaverat, non verum, sed phantasticum [Col. 0781A] corpus habuisse postea dicebant. Vincuntur enim isti, dum beatum quoque Petrum super mare ambulasse audiunt, quem utique verum corpus habuisse non dubitant. Et descendens Petrus de navicula ambulabat super aquam, ut veniret ad Jesum; videns vero ventum validum timuit, et cum coepisset mergi, clamavit, dicens: Domine, salvum me fac. Et continuo Jesus extendens manum apprehendit eum, et ait: Modicae fidei, quare dubitasti? Hoc enim facto beatus Petrus ea quae sibi ipsi ventura erant jam extunc significavit. In Christi namque nomine quasi super aquas confidenter ambulabat, cum diceret: »Etsi omnes scandalizati fuerint, ego nunquam scandalizabor (Matth. XXVI, 33).« Videns vero ventum validum timuit; quia cum Dominus a [Col. 0781B] Judaeis teneretur, ipse quoque cum aliis discipulis fugit. Mersus est autem quando negavit; deinde vero clamavit dicens: Domine, salvum me fac; quando egressus foras flevit amare. Ipsum flere surgere fuit. Sed continuo Jesus extendens manum apprehendit eum, quando voce angelica eum consolando, et quodammodo ad se trahendo dictum est mulieribus: »Ite, dicite discipulis meis, et Petro, quia praecedit vos in Galilaeam (Marc. XVI, 7).« In eo enim, quod eum proprio nomine vocavit, quasi manu apprehensum tremebundum, et jam perire timentem ad spem gratiae eum elevavit. In his autem Ecclesiae quoque prospera et adversa significari possunt, quae quidem aliquando mergi, aliquando vero exsurgere videtur. Et [Col. 0781C] cum ascendisset in naviculam, cessavit ventus. Non est autem intelligendum, ut tunc Jesum naviculam 403 ascendisset. Prius enim venit Capharnaum, ibique multa in Synagoga locutus est, quae Joannes quidem scribit; Matthaeus autem et Marcus praetermittunt. Dicit enim Joannes quia voluerunt eum discipuli in naviculam suscipere, sed statim fuit navis ad terram, ad quam ibant, id est Capharnaum. Unde manifestum est eum tunc in naviculam non ascendisse. Jusserat enim Dominus, ut superius dictum est, ut discipuli sui eum praecederent, qui, cum venissent Capharnaum, ibique eum non invenissent, flectentes iter, ad eum revertebantur, et tunc quidem apparuit eis Dominus ambulans super mare, et expletis omnibus, quae modo in hoc Evanlio [Col. 0781D] dicta sunt, postquam ea locutus est, quae Joannes narrat, usque ad illum locum, in quo dicitur: »Haec autem locutus est Jesus in Synagoga docens in Capharnaum (Joan. VI, 59);« redierunt ad navem, et cum ascendisset in navicu'am cessavit ventus; nondum enim ventus cessaverat, nec mare a suo fervore quieverat; sed sicut in nocte, ita et in die eisdem adhuc fluctibus agitabatur; ut autem Jesus ascendit in naviculam, mox ventus cessavit. Qui autem in navicula erant, viso tanto miraculo, stupentes venerunt, et adoraverunt eum, dicentes: Vere Filius Dei es. Marcus vero eos redarguit, et oblitos et obcaecatos dicit, quod ex hoc stupentes admirarentur, qui praeterita die tam magnum miraculum in quinque [Col. 0782A] panibus Dominum fecisse cognoverant; unde et ait: Non enim intellexerant de panibus; si enim de panum miraculo recordarentur, jam non erat, ut de maris sedati miraculo mirarentur. Et cum transfretassent, venerunt in terram Genezareth, et applicuerunt. Cumque egressi essent de navi, continuo cognoverunt eum. Hoc autem Matthaeus manifestius dicit. Videtur enim Marcus dicere quod discipuli eum non cognoverint, donec de navi egrederentur; sed non est ita: non enim hoc de discipulis dicitur, sed de hominibus regionis illius; qui statim ut eum cognoverunt, undique infirmos suos ei ad sanandum obtulerunt. Et hoc est, quod Matthaeus ait: Et cum cognovissent eum viri loci illius, miserunt in universam regionem illam, et obtulerunt ei omnes male habentes, [Col. 0782B] et rogabant eum ut vel fimbriam vestimenti tangerent, et quicunque tetigerunt, salvi facti sunt. Oremus autem et nos Dominum, ut in naviculam pectoris nostri ascendere dignetur, et superbiae ventositatem et vitiorum insurgentium procellas quiescere faciat. Ascendat etiam in naviculam suam, scilicet in S. Ecclesiam, et se ibi manifestet, qui ibi quodammodo esse non videtur, dum tanto eam persecutionum turbine patitur agitari; et imperet ventis et mari, et fiet tranquillitas magna. Quod autem ait: Et cum cognovissent eum viri loci illius, miserunt in universam regionem illam, et obtulerunt ei omnes male habentes, ut eos sanaret, quid aliud significat, nisi quia viri sancti, qui Deum agnoscere meruerunt, pro aliorum peccatis orare, et alios Deo [Col. 0782C] commendare et offerre debent? Sed quid est Christi vestimenti fimbriam tangere? Aliud est enim tangere Christum, aliud vestimenta Christi. Thomas enim Christum tangens dicebat: »Dominus meus, et Deus meus (Joan. XX, 28).« Philippus vestimenta tangebat, et non Christum, cum diceret: »Domine, ostende nobis Patrem, et sufficit nobis (Joan. XIV, 9).« Propinquius igitur Thomas Christum tangebat, quam Philippus; unde et illi dicitur: »Quia vidisti me, Thoma, credidisti (Joan. XX, 29);« huic autem: Non credis, quia in Patre, et Pater in me est? Qui videt me, videt et Patrem. Ille igitur jam vidisse et credidisse; iste vero nondum bene vidisse, vel credidisse dicitur. Illi igitur tangunt Christum, qui in eum perfecte credentes catholicae [Col. 0782D] fidei veritatem cognoscunt. Illi vero tangunt vestimenta Christi, qui, quamvis intelligere non valeant, credunt tamen quod eis a veris catholicis praedicatur. Tanto igitur unusquisque longius tangit Christum, quanto minus intelligit et cognoscit Christum. Omnes tamen sanantur, qui vel fimbriam vestimenti ejus tangunt: »Quoniam omnis, qui crediderit, et baptizatus fuerit, salvus erit (Matth. XVI, 16).«



HOMILIA XXVIII. DOMINICA I QUADRAGESIMAE.





[ADMONITIO.]

ADMONITIO.---Hanc homiliam, quam codicibus Vallicellano et Laurentiano comparavimus, ex suo comment. in Matthaeum condidit S. Bruno paucis additis, quae referre non oportet. Sumit autem exordium a praecedenti textu qui est in fine cap [Col. 0783A] III Matth., num. 6, col. 2, totumque adnectit num. 6. Eximia est ejus interpretatio.



404 LECTIO S. EVANGELII SECUNDUM MATTHAEUM (IV, 1).

In illo tempore: Ductus est Jesus in desertum a spiritu, ut tentaretur a diabolo. Et reliqua.

Baptizatus Jesus confestim ascendit de aqua, et ecce aperti sunt ei coeli, et vidit Spiritum Dei descendentem sicut columbam, et venientem super se; et ecce vox de coelis dicens: Hic est Filius meus dilectus, in quo mihi complacui. Quid est enim, quod baptizato Domino coeli aperiuntur? Magnum est hoc mysterium, magnamque his, qui baptizantur, laetitiam praefigurat. Clausum erat prius coelum, nemo illuc ante baptismum ingrediebatur; nunc autem apertum est, sed baptizatis est apertum. Sic enim Dominus [Col. 0783B] ait: »Nisi quis renatus fuerit ex aqua et Spiritu sancto, non intrabit in regnum coelorum (Joan. III, 5).« Et tunc quidem ductus est Jesus in desertum a Spiritu, ut tentaretur a diabolo; et cum jejunasset quadraginta diebus et quadraginta noctibus, postea esuriit. Praecipui Ecclesiae sancti doctores Dominum Jesum in desertum a suo Spiritu ductum esse exponunt.

Hic incipit Evangelii explanatio, et prosequitur usque in finem, qui sic est: Quatenus in ciborum jejunio significaret nobis jejunium corporis, et in dierum numero demonstraret jejunium cordis.



HOMILIA XXIX. FERIA II POST DOMINICAM I QUADRAGESIMAE.





[ADMONITIO.]

ADMONITIO.Tam editiones quam codices supra allati concordant in homiliae hujus contextu, qui totus fere in comment. in Matth. sub num. 103, continetur. Ut autem locus ad quem spectat adjectio statim videatur eum fideliter exscribimus.



LECTIO S. EVANGELII SECUNDUM MATTHAEUM (XXV, 31).

In illo tempore dixit Jesus discipulis suis. Cum venerit Filius hominis in majestate sua, et omnes angeli cum eo. Et reliqua.

Dominus enim, qui prius humilis venit, et in forma servi, iterum excelsus et sublimis venturus est in majestate sua et gloria Patris. Venient autem et omnes angeli cum eo, ut ex ipsa sui exercitus multitudine ejus virtus, et omnis potentia manifestetur. Et tunc quidem sedebit in sede majestatis suae, quoniam [Col. 0783D] tunc Patri coaeterno aequalis et similis revelabitur. Nusquam enim melius regia dignitas quam sede regia manifestatur. Et congregabuntur ante eum omnes gentes, secundum illud: »Vivo ego, dicit Dominus, quia mihi curvabitur omne genu, et confitebitur omnis lingua (Isa. XLV, 23).« Non erit ei difficile omnes gentes congregare, cui non fuit difficile creare et resuscitare. Et ipse quidem Pastor bonus, qui oves suas bene cognoscit, bonos a malis separabit. ovesque statuet a dextris. haedos autem a sinistris. Oves enim dicuntur boni propter simplicitatem et innocentiam, haedi vero dicuntur mali [Col. 0784A] propter vanitatem et petulantiam. In ipsa autem positione dexterae, jam extunc utraque pars cognoscere poterit, cui praemia, et cui poena immineat. Tunc dicet his Rex qui a dextris ejus erunt: Venite, benedicti Patris mei; possidete paratum vobis regnum a constitutione mundi. Quare hoc? Vultis audire quare? Esurivi enim, et dedistis mihi manducare; sitivi, et dedistis mihi bibere; hospes eram, et collegistis me; nudus, et operuistis me; in carcere eram, et venistis ad me. Si enim ante mundi constitutionem regnum eis erat paratum, constat quia, antequam fierent, ad vitam erant praedestinati. Qui vero ad vitam praedestinati sunt, illi nullatenus perire possunt. Fit autem conditionaliter praedestinatio Dei, nihilque sine aliqua conditione praedestinatum [Col. 0784B] est. Praedestinatum est enim, ut salvaretur mundus, sed per aquam baptismatis et mortem Filii Dei. Praedestinati sunt omnes boni ad gloriam, ea tamen conditione, si fidem tenuerint, si charitatem, si humilitatem, si patientiam, si misericordiam et pietatem, et his similia habuerint. Tales enim eos futuros praevidit, quos Deus ad vitam praedestinavit, et quasi praedestinando eis diceret: Ego quidem ad vitam vos praedestino, si tales et tales fueritis; si mea mandata custodieritis, si fidem et misericordiam habueritis, et si in bono tandem inventi fueritis. Qui igitur talis esse non vult, qui Dei mandata custodire non nititur, ideo non venit ad praedestinationem, quia non servat conditionem [Col. 0784C] [(1651) 1Kb] . Noli ergo attendere ad praedestinationem Dei, quam ignoras, attende ad ea quae audis et intelligis. Sicut enim in praedestinatione sua verax est Deus, et mutari non potest, ita et verba ejus vera sunt, et mutari 405 non possunt. Unde et in Evangelio Dominus ait: »Coelum et terra transibunt, verba autem mea non transibunt (Luc. XXI, 33).« Sed audiamus quae sint haec verba: »Peccator, inquit, quacunque hora conversus fuerit, et ingemuerit, vita vivet et non morietur (Ezech. XXXIII, 12).« Itemque: »Si volueritis, et audieritis me, bona terrae comedetis; quod si nolueritis, gladius devorabit vos (Isa. I, 20).« Et in Evangelio: »Qui crediderit et baptizatus fuerit, salvus erit; qui vero non crediderit, condemnabitur (Marc. XVI, 16).« Et [Col. 0784D] iterum: »Si dimiseritis hominibus peccata eorum, dimittet vobis Pater vester coelestis peccata vestra: si vero non dimiseritis hominibus peccata eorum, nec Pater vester dimittet vobis peccata vestra (Matth. VI, 14).« Ne quaeras aliam praedestinationem; in his enim verbis omnis et vitae, et mortis praedestinatio consistit. Si haec feceris esto securus, et crede indubitanter quia ad vitam aeternam destinatus es. Quod si indurato corde haec facere nolucris et in hac malitia perseveraveris, pro certo scias te ad mortem esse praedestinatum. Quamvis enim nullus homo ad peccatum sit praedestinatus, omnis [Col. 0785A] tamen homo aut ad gloriam aut ad supplicium praedestinatus est. Sequitur: Tunc respondebunt ei justi dicentes, etc.

(Homiliae reliqua commentar. suppeditabit.)



HOMILIA XXX. FERIA III POST DOMINICAM I QUADRAGESIMAE.





[ADMONITIO.]

ADMONITIO. Si nulla haberentur codicum mss. testimonia (quae quidem plura sunt, Vallicellani nempe, Laurentiani et Casinensis) homilia tamen haec nonnisi Brunoni nostro esset ascribenda. Argumentum enim quod agit, nempe detestationem Simoniae, quae ejus tempore valde grassabatur in Ecclesia satis comprobat ejus genuinum auctorem, et detegit suppositionem editoris Eusebii Emiseni, qui eam inter ejus homilias publicavit. Tota etiam legitur in comment. in Matth. sub num. 86, c. 2. Edita ante fuit a Marchesio tom. [Col. 0785B] II, pag. 31, sed longe perfectior est commentarii lectio. Pro gravitate rei de qua persaepe occurret sermo hic rursum exhibemus.



LECTIO S. EVANGELII SECUNDUM MATTHAEUM (XXI, 10).

In illo tempore cum intrasset Jesus Hierosolymam commota est universa civitas dicens: Quis est hic? Populus autem dicebat: Hic est Jesus propheta a Nazareth Galilaeae. Et reliqua.

In proximo enim bella acturus, et de hostibus triumphaturus cum triumpho, et gloria ad impiam civitatem et ad locum certaminis Dominus venit. Certus enim de victoria ante bellum, quod fieri non solet, triumphum suscepit. Ingressus igitur civitatem cum hac tanta gloria, commota est universa civitas dicens: Quis est hic? Omnes ei obviam [Col. 0785C] ruunt, omnes eum videre desiderant, et ipsa facie cognoscere cupiunt, quem jam in miraculorum gloria cognoverant. Suscitaverat enim Dominus Lazarum illis diebus, ad cujus miraculi magnitudinem omnes stupebant. Et intravit Jesus in templum Dei, et ejecit omnes vendentes et ementes in templo, et mensas nummulariorum, et cathedras vendentium columbas evertit. Audite haec, Simoniaci, audite nefandi negotiatores; aut cessate a negotiis, aut exite de templo. Non enim unum, vel duos, sed indifferenter omnes et vendentes, et ementes Dominus templi ejecit de templo. Ipse et mensas nummulariorum, et cathedras vendentium columbas evertit. Vos nummularii estis, vos columbas venditis, vos sine nummo et pretio nihil agitis. Columbas enim vendunt, [Col. 0785D] qui vel Ecclesias, vel sancti Spiritus gratias pretio largiuntur: horum autem cathedras Dominus evertit, ut per hoc eos non esse episcopos intelligamus. [(1652) 1Kb] Et dicit eis: Scriptum est: Domus mea domus orationis vocabitur; vos autem fecistis eam speluncam latronum. Latrones enim vos estis: »Qui enim non intrat per ostium in ovile ovium, fur est et latro (Joan. X, 1).« Ostium enim Christus est, qui, quoniam per eum non intrastis, vestras cathedras evertit; per hoc enim ostium illi intrant, qui secundum canonum instituta constituuntur. Exite [Col. 0786A] igitur de domo orationis, quae, quoniam vos in ea inhabitatis, facta est spelunca latronum. Et accesserunt ad eum caeci et claudi in templo, et sanavit eos. Qui igitur caecus est et veritatem non intelligit, qui claudus est, et recto itinere non incedit, festinet ad templum, ibi inveniet Jesum, ibi illuminabitur et sanabitur. Videntes autem principes sacerdotum et Scribae mirabilia quae fecit, et pueros clamantes in templo, et dicentes: Hosanna Filio David, indignati sunt, et dixerunt ei: Audis quid isti dicunt? 406 Jesus autem dixit eis: Utique; nunquam legistis, quia ex ore infantium et lactentium perfecisti laudem? Quod enim principes sacerdotum et Scribae indignantur, invidia est; quod vero pueri Deum laudant, prophetiae adimpletio est. Sic enim prophetaverat [Col. 0786B] ipse David, quod ex ore infantium et lactentium praedicandus et laudandus Dominus esset. Et relictis illis, abiit foras extra civitatem in Bethaniam, ibique mansit. Manet enim Dominus usque nunc in Bethania, quae domus obedientiae interpretatur, quia, relicta Synagoga, in Ecclesia habitat, quae ejus obediens est voluntati. Mane autem revertens in civitatem esuriit, et videns fici arborem unam secus viam, venit ad eam, et nihil invenit in ea nisi folia tantum; et ait illi: Nunquam ex te nascatur fructus in sempiternum. Dominus enim, qui nunquam sine ratione aliquid agit, quando sine ratione aliquid agere videtur, alicujus magnae rei significatio est. Cui enim rationabile videatur, ut eo tempore in arbore fructum quaerat, quo sine fructu arbores sunt? Nunquid [Col. 0786C] enim fructuum tempus ignorat, fructuum, et arborum temporumque Creator? Esurit igitur Dominus non ficus, sed fidem: neque fructus arboris quaerit, sed fructum operis. Haec enim ficus Synagoga est, quae secus viam plantata, nullum transeuntibus solatium parat. Venit Dominus ad eam, et nihil nisi folia invenit in ea. Folia enim verba sunt, folia litterae sunt; haec habet Synagoga; bene loquitur, sed non agit quod loquitur. Omnia autem haec de illa parte Synagogae intelligi debent, quae in sua infidelitate perdurat, et loquacitatis foliis obumbrata spiritualis intelligentiae fructum non reddit; huic enim maledixit Dominus. Pro alia vero Synagogae parte oravit dicens: »Pater, ignosce illis, non enim sciunt quid faciunt (Luc. XXIII, 34).« Isti [Col. 0786D] igitur, qui maledicuntur, et qui in aeternum fructum non reddunt, Scribae et Pharisaei sunt, qui in Salvatoris nostri morte nimia invidia exarserunt. Et arefacta est continuo ficulnea: et videntes discipuli mirati sunt dicentes: Quomodo continuo aruit! »Altera vero die, ut Marcus ait, eum mane inde transirent, dixit Petrus ad Jesum: Rabbi, ecce ficus cui maledixisti, aruit (Marc. XI, 12).« Quotidie Dominus infructuosis arboribus et iniquis hominibus maledicit, et quotidie arefiunt, et igni traduntur, quibus maledicit. Maledicit autem et per se, et per [Col. 0787A] servos suos. Unde et subjicitur: Respondens autem Jesus ait eis: Amen dico vobis, si habueritis fidem, et non haesitaveritis, non solum de ficulnea facietis, sed si monti huic dixeritis: Tollere, et jacta te in mare, fiet. Hanc enim fidem Christi discipuli postea habuerunt; quia caecos illuminantes, leprosos mundantes, mortuos suscitantes, et alia miracula facientes, verum esse quod Dominus promiserat ipso experimento didicerunt.



HOMILIA XXXI. FERIA IV POST DOMINICAM I QUADRAGESIMAE.





[ADMONITIO.]

ADMONITIO.Ex quatuor commentarii in Matthaeum locis positis sub numm. 48, 49, 50, 51, cum homilia sequens a Marchesio edita pro feria IV post I Dominicam Quadragesimae concinnata sit, et res omnino diversae in illis agantur, aegre his [Col. 0787B] scriptoribus consentio, qui S. Brunonem ejus auctorem asserunt. Probabilius consuta ab aliquo librario videtur, cujus studium fuit homiliam quamcunque condere et locum in serie homiliarum adimplere. Cum vero priori parti, quae est sub num. 48, c. 1, aliqua a Marchesio addita referantur, de his copiam lectoribus faciam.



LECTIO S. EVANGELII SECUNDUM MATTHAEUM (XII, 38).

In illo tempore: Accesserunt ad Jesum Scribae et Pharisaei, dicentes: Magister, volumus a te signum videre. Et reliqua.

Quanta est superbia Scribarum et Pharisaeorum! quanta est stultitia et infidelitas eorum! Non rogant, non humiliter postulant, sed, inflato stomacho et erecta cervice dicunt: Volumus a te signum videre. Signa videre volunt, credere autem nolunt. Sed quare [Col. 0787C] signa quaerunt, qui jam tot signa viderunt? Nunquid enim signa non sunt, quod mortui resurgunt, quod caeci illuminantur, leprosi mundantur, paralytici curantur, et daemones ejiciuntur? Omnia haec enim signa sunt. Unde et puerum centurionis sanaturus Dominus ait: Nisi signa et prodigia videritis, non creditis. Qui respondens ait illis: Generatio mala, et adultera signum quaerit, et signum non dabitur ei, nisi signum Jonae prophetae. Dum enim signa Pharisaei videre volunt, audiunt non immerito, quod audire nolunt. Generatio mala et adultera, quae toties cum idolis fornicata et deos gentium est secuta, signum quaerit. Judaei enim signa petunt, et Graeci sapientiam quaerunt: Et signum non dabitur ei, nisi signum Jonae prophetae. Magnum est enim signum [Col. 0787D] Jonae prophetae, in quo Christi mors, sepultura et resurrectio, in quo Judaeorum perditio, 407 et salus gentium significatur. Sicut enim fuit Jonas in ventre ceti tribus diebus et tribus noctibus, ita erit Filius hominis in corde terrae tribus diebus et tribus noctibus.---Quid est autem in corde terrae, nisi in affectu et desiderio Judaeorum? Et tale est ac diceret: Magnum sit vobis hoc et mirabile signum, quod tribus diebus et tribus noctibus ita me vestrae potestati subjiciam, ut in me faciatis quidquid desideratis. Terra autem dicuntur Judaei, quia coelestium obliti, sola terrena et transitoria quaerunt. Haec est autem illa terra petrosa et spinosa, in qua verbi Dei semen crescere et fructificare [Col. 0788A] non potest. Multoties enim Judaei voluerunt capere et tenere Jesum, et non potuerunt. Sed quid mirum? Nunquam enim in eum, si voluisset, potestatem habuissent. Unde et Pilato ait: Non haberes in me potestatem, nisi datum fuisset tibi desuper. Itemque: Haec est hora vestra et potestas tenebrarum. Tribus igitur diebus et noctibus fuit Dominus in corde terrae, id est in voluntate et potestate Judaeorum, quia et illa nocte, in qua captus est, et tota nocte diei Sabbati in eorum potestate fuit; similiter et tota die, in qua passus est, et tota die Sabbati, et principio diei Domini in illorum fuit potestate, quia et vivum crucifixerunt, et mortuum sepelierunt, et sepultum in custodia habuerunt. Usitatissimum etenim est, non solum in scripturis, verum [Col. 0788B] etiam in vulgata locutione partem pro toto ponere. Sic enim a longe prospicientes dicere solemus: Video hominem, cum non totum hominem, sed aliquam ejus partem videamus. Similiter autem dicimus ille homo bene videt, bene audit, bene loquitur, cum soli oculi videant, solae aures audiant, et sola lingua loquatur. Similiter etiam dicimus: Ille homo vulneratus est, cum solus pes et sola manus vulnerata sit. Fuit igitur Dominus tribus diebus et tribus noctibus in corde terrae, quamvis non integris tribus diebus et noctibus. Haec autem sententia omnibus aliis planior mihi et clarior esse videtur. Sequitur: Viri Ninivitae surgent, etc.

(Sequentia ad num. 48 et ad 49 spectant, et in editione legi possunt a pag. 66 ad pag. 68.)



HOMILIA XXXII. FERIA V POST DOMINICAM I QUADRAGESIMAE
[Col. 0788C]




[ADMONITIO.]

ADMONITIO. Adeant lectores commentarium in Matthaeum sub num. 64, c. 2, et totam homiliam pro hac die assignatam, ne verbo quidem immutato invenient. De usurpatione S. Brunoni ab editoribus Eusebii Emiseni facta tanto magis certiores reddentur, cum evulsam ex integro ab eodem comment. videbunt; idem est principium, idem et finis. In edit. Paris. est pag. 59. In edit. Marchesii habetur pag. 33. De muliere Chananaea elegantem pariter homiliam egit S. Maximus Taurin. pag. 674.



LECTIO S. EVANGELII SECUNDUM MATTHAEUM (XV, 1).

In illo tempore: Egressus Jesus secessit in partes Tyri et Sidonis, et ecce mulier Chananaea a finibus illis egressa clamavit, dicens: Miserere mei, Domine [Col. 0788D] fili David. Filia mea a daemonio male vexatur. Qui non respondit ei verbum. Et accedentes discipuli ejus rogabant eum dicentes: Dimitte eam quae clamat post nos. Et reliqua.

Inc.: Haec est igitur causa, cur clamantem mulierem Deus non exaudit, etc.

Des.: Vita vivet, et non morietur.



HOMILIA XXXIII. FERIA VI POST DOMINICAM I QUADRAGESIMAE.





[ADMONITIO.]

ADMONITIO. Satis adnotasse erit hanc homiliam sicut praecedentem in comment. Joannis sub num. 14 contineri; quare supervacaneum ducimus eam alio argumento ab Eusebio Emiseno, cui in edit. tribuitur, vindicare. Facta enim a nobis collatione cum Marchesio tom. II, pag. 33, nihil novi invenimus.



LECTIO S. EVANGELII SECUNDUM OANNEM (IV, 47).
[Col. 0789A]

In illo tempore: Erat dies festus Judaeorum, et ascendit Dominus Hierosolymam. Et reliqua.

Inc.: Ad dies festos Judaeorum Dominus ascendit, ut populis, etc.

Des.: Et nuntiavit Judaeis, quia Jesus esset, qui fecit eum sanum.



408 HOMILIA XXXIV. SABBATO POST DOMINICAM I QUADRAGESIMAE.





[ADMONITIO.]

ADMONITIO. Cum hac de homilia aliqua in commentario desint, ut lectoribus connexio partium sit manifesta; eam qualem dedit Marchesius tom. II, p. 34 et seq., producimus, admonentes inter Eusebianas vulgatam pag. 62 nihil omnino ab ea differre, tam in principio quam in fine. Editores Bibl. Patrum Lugdunenses sub nomine Eusebii Gallicani cum reliquis, ut diximus, in lucem [Col. 0789B] emiserunt. In comment. Matth. est num. 70, p. 84, col. 2, in fine.



LECTIO S. EVANGELII SECUNDUM MATTHAEUM (XVII, 1).

In illo tempore, assumpsit Jesus Petrum, et Jacobum, et Joannem fratrem ejus, et duxit in montem excelsum seorsum, et transfiguratus est ante eos. Et reliqua.

Dominus et Salvator noster, sicut legitur paulo superius, promiserat discipulis suis, dicens: Amen dico vobis, sunt quidam de hic stantibus qui non gustabunt mortem, donec videant Filium hominis venientem in regno suo. Si enim de illo regno et de illa gloria intelligamus, in qua modo cum angelis suis se judicaturum venire promisit, stare non potest. Nemo enim ibi erat, ubi Dominus ista dicebat, [Col. 0789C] qui mortem jam non gustaverit; ipse tamen ad judicium nondum venit. Qualiter autem haec intelligi debeant, sequentia manifestant. Ait enim Evangelista: Et post dies sex assumpsit Jesus Petrum, et Jacobum, et Joannem fratrem ejus, et duxit illos in montem excelsum seorsum, et transfiguratus est ante eos. Isti igitur sunt, de quibus modo dixerat: qui non gustabunt mortem, donec videant Filium hominis venientem in regno suo; scilicet apparentem in virtute et gloria regni sui. [(1653) 1Kb] Transfiguratus enim Dominus, talis in monte, tribus istis suis discipulis apparuit, qualis post hanc vitam in regno suo cunctis suis fidelibus apparebit. Sed quare Salvator noster in illam suae claritatis speciem transfigurare se [Col. 0789D] voluit, nisi ut illius gloriae, quam praedicabat, nos redderet certiores? Unde et tres suos discipulos, qui Ecclesiae columnae alibi vocantur, adesse voluit, qui hujus tantae visionis testes existerent. Sufficiunt isti tres ad hoc testificandum, quia, sicut scriptum est: »In ore duorum vel trium testium stabit omne verbum (Matth. XVIII, 16).« Quis enim non credat quod Petrus, Jacobus, et Joannes testantur? Recte autem in excelso monte ista fiebant, quae postmodum in coelis fieri debeant. Fiunt vero post dies sex, quia, ut Apostolus ait, hujus vitae labore finito, qui in sex diebus agitur, »relinquitur Sabbatismus, et requies populo Dei (Hebr. VI, 9).« Multum [Col. 0790A] igitur desiderare debemus, ut his sex dies transeant, quatenus Regem nostrum in suo decore suaeque majestatis gloria videamus. »Scimus enim, ait Joannes, quia, cum apparuerit, similes ei erimus, quia videbimus eum sicuti est. Et resplenduit facies ejus sicut sol, vestimenta autem ejus facta sunt alba sicut nix (I Joan. I, 3).« Nihil Evangelista sole splendidius invenire poterat, cui Christi faciem et vestimenta assimilaret. Nos autem sole splendidiorem eum esse non dubitamus; non enim creatura Creatori ad plenum similis esse potest. Et ecce apparuit illis Moyses et Elias cum eo loquentes. Sed quare Moyses et Elias? In Moyse namque legem, in Elia prophetas videmus. Vident igitur apostoli Moysen et Eliam cum Christo loquentes; vident legem [Col. 0790B] et prophetas ei testimonium dantes. Unde et Habacuc propheta ait: »In medio duorum animalium cognosceris (Habac. III, 3).« Usque hodie namque in medio duorum animalium, in medio Moyse et Elia, scilicet in lege et prophetis Christus cognoscitur et videtur. Lege libros Moysi, lege prophetarum libros, ibi Christum invenies, ibi eum cognosces et videbis; ibi enim transfiguratur, ibi suis fidelibus ejus majestatis gloria revelatur. Loquebantur isti duo viri, ut Lucas ait, simul cum Jesu de morte ejus, quam in proximo passurus erat in Jerusalem. Et fortasse laeti, quia videbant suae redemptionis totiusque humani generis diem appropinquare. Respondens autem Petrus dixit ad Jesum: Domine, bonum est nos hic esse; si vis faciamus hic tria tabernacula, [Col. 0790C] tibi unum, Moysi unum, et Eliae unum. Cognovit igitur Petrus Moysen et Eliam, quos nunquam amplius viderat; quamvis, ut alii evangelistae dicunt, quid diceret, ignoraret. [(1654) 1Kb] Ignorabat quidem quia non a seipso loquebatur; alius enim erat, qui loquebatur in eo. Tria tabernacula facere, non est necesse: tria sufficiunt. De tribus tabernaculis Apostolus scribens, ait: »Tabernaculum factum 409 est primum, in quo erat candelabrum, et mensa, et propositio panum, quod dicitur Sancta (Hebr. IX, 2).« De secundo sic ait: »Post velamentum autem secundum tabernaculum, quod dicitur Sancta sanctorum, aureum habens thuribulum, et arcam testamenti circumtectam ex omni parte auro, [Col. 0790D] in qua urna aurea habens manna, et virgam Aaron, quae fronduerat, et tabulas testamenti (ibid., 3).« De tertio vero sic: »Christus, inquit, assistens Pontifex futurorum bonorum per amplius et perfectius tabernaculum non manufactum, scilicet non hujus creationis, neque per sanguinem hircorum aut vitulorum, sed per proprium sanguinem introivit semel in Sancta, aeterna redemptione inventa (ibid., 11).« Primum igitur tabernaculum est Synagoga, secundum Ecclesia, tertium coelum. Et primum quidem fuit Moysi, qui illius populi princeps fuit. »Elias quidem venturus est, et restituet omnia (Matth. XVII, 11).« Tertium vero Christi, de quo Apostolus ait: [Col. 0791A] »Non enim in manufactis sanctis introivit Jesus, sed in ipsum coelum, ut appareat vultui Dei pro nobis [(1655) 1Kb] .« Primum in umbra fuit et figura; secundum in figura est, et veritate; tertium in veritatis aula. In primo ostenditur vita; in secundo datur; in tertio possidetur. Non enim sacramenta Ecclesiae, ut sacramenta Synagogae medicinam docent et ostendunt; sed ipsa potius sunt medicina et remissio peccatorum. Et primum quidem tabernaculum habuit candelabrum, patriarchas videlicet et prophetas habuit, et mensam, legem scilicet juxta litteram, in qua mensa erant panes, id est cibi spirituales, qui in ea littera continebantur. Sed quid illis candelabrum, mensam et panes habuisse profuit? Apostolus enim dicit: »Caecitas ex parte contigit [Col. 0791B] in Israel (Rom. XI, 5).« Et propheta: »Quis caecus nisi populus meus? (Isai. XLII, 19.)« Itemque: »Excaeca cor populi hujus (Isai. VI, 10).« Et Psalmista: »Fiat, inquit, mensa eorum coram ipsis in laqueum, et in retributionem, et in scandalum (Psal. LXVIII, 22).« Et alibi: »Parvuli petierunt panem, et non erat qui frangeret eis (Thren. IV, 4).« Sic igitur Judaei habentes non habuerunt, et legem tenentes nescierunt. Secundum autem tabernaculum thuribulum aureum habuit, ipsos videlicet apostolos, qui odorem notitiae Dei manifestantes in omni loco, aliis erant odor vitae ad vitam, et aliis odor mortis ad mortem. Arca vero et Ecclesia idem significant; quae bene auro circumtecta dicitur, quia et interius per scientiam et sanctitatem, et exterius [Col. 0791C] per praedicationem et operationem refulget. In hac autem est urna aurea habens manna, Christus videlicet Dominus noster, ut per urnam humanitatem, et per manna divinitatem intelligamus. In hac est et virga Aaron, quae fronduerat, per quam B. Mariam virginem intelligimus, quae contra naturam floruit, contra naturam concepit et peperit. Sicut et illa virga cum esset sicca contra naturam, et flores, et frondes, et nuces germinavit. Tabulae vero Testamenti, quae ibi erant, utriusque Testamenti scientiam sanctam Ecclesiam et habere et possidere significabant. De tertio vero tabernaculo nihil tale dicitur. Non candelabrum, non mensa, non arca, vel urna ibi ponitur, nihil est ibi in figura, omnia sunt ibi in [Col. 0791D] veritate. Unde Apostolus ait: »Videmus nunc per speculum in aenigmate, tunc autem facie ad faciem. Nunc cognosco ex parte; tunc autem cognoscam, sicut et cognitus sum (I Cor. XIII, 12).« Haec sunt autem tria tabernacula, quae beatus Petrus in exstasi positus facere voluisse narratur [(1656) 1Kb] . Sequitur: Adhuc eo loquente, ecce nubes lucida obumbravit eos. Et ecce vox de nube dicens: Hic est Filius meus dilectus, in quo mihi bene complacui, ipsum audite. In nube enim Deus apparuit, quia in sua majestate ab hominibus videri non potest; sicut ipse ait: »Non videbit me homo, et vivet (Exod. XXXIII, 20).« Possumus [Col. 0792A] autem per hanc nubem divinam Scripturam significare, quae aqua sapientiae plena intelligentibus lucida, non intelligentibus obscura apparet. In hac quidem nube omnipotens Deus audiri quidem potest, videri autem et intelligi sicuti est, non potest. Ubique enim eum loquentem audivimus, nusquam autem, nisi per speculum et in aenigmate eum videmus; ipse enim in prophetis, ipse in apostolis loquitur. Unde ipse Dominus ait: »Non enim vos estis, qui loquimini, sed Spiritus Patris mei, qui loquitur in vobis (Matth. X, 20).« Nubem igitur videre possumus, ipsum autem, qui in nube loquitur, videre non possumus. Nam et modo in hac nube sacri Evangelii eum loquentem audivimus; eum tamen non videmus. Cujus enim nisi illius vox est, quod [Col. 0792B] istae litterae sonant: Hic est Filius meus in quo mihi bene complacui. Bene enim in Filio suo sibi complacuit, qui in hominis creatione sibi displicuit. Unde ipse ait: »Poenitet me fecisse huminem (Gen. VI, 7).« Hunc autem audire, huic et credere, et obedire nos admonet. Cui enim, nisi sapientiae, veritati et justitiae credere debemus? ipse enim est Dei virtus, et Dei sapientia, ipse est via, veritas et vita. Et audientes discipuli ceciderunt in faciem suam, et timuerunt valde. Quid enim si speciem ejus vidissent, qui ejus vocem ferre non potuerunt? Et accessit 410 Jesus et tetigit eos, dixitque eis: Surgite, et nolite timere. Beati illi, quos tangit Jesus; beati illi, quos salus tangit, et vita; illi enim surgunt sine timore, et securi sunt. Rogemus igitur [Col. 0792C] eum ut et nos tangat, et a somno stuporis et insipientiae excitet, atque ad se videndum oculos nobis aperiat. Levantes autem oculos suos neminem viderunt, nisi solum Jesum. Sufficit videre Jesum, sufficit videre illam lucem, quam »qui sequitur, non ambulat in tenebris, sed habebit lumen vitae (Joan. VIII, 12).«---Et descendentibus illis de monte praecepit Jesus, dicens: Nemini dixeritis visionem, donec Filius hominis resurgat a mortuis. Conveniens enim erat, ut haec tanta gloria ejus tunc primum praedicaretur, quando carnis mortalitate exutus novae resurrectionis gloria et decore indueretur.



DOMINICA II QUADRAGESIMAE.

(Idem evangelium et eadem homilia ut in die praecedenti.)



HOMILIA XXXV. FERIA II POST DOMINICAM II QUADRAGESIMAE.
[Col. 0792D]




[ADMONITIO.]

ADMONITIO. Non opus est ut sequentem homiliam in Marchesio, vel in edit. Eusebii quaeramus; eam fideliter praestat commentarius in Joannem sub num. 25.



LECTIO S. EVANGELII SECUNDUM JOANNEM (VIII, 21).

In illo tempore: Dixit Jesus turbis Judaeorum: Ego vado, et quaeretis me, et in peccato vestro moriemini. Et reliqua.

Inc.: Ego, inquit, vado. Ego ad Patrem redeo, etc.

[Col. 0793A] Des.: Haec illo loquente multi crediderunt in eum.



HOMILIA XXXVI. FERIA III POST DOMINICAM II QUADRAGESIMAE.





[ADMONITIO.]

ADMONITIO. Expositio quam sanctus Bruno egit loci hujus Evangelii translata est in usum homiliae, nulla facta additione. Quare eam legentes sub num. 94, c. 1, comment. in Matth., absque eo quod Marchesium, aut Eusebium Emisenum consulant, totam expositoris doctrinam habebunt.



LECTIO S. EVANGELII SECUNDUM MATTHAEUM (XXIII, 1).

In illo tempore, locutus est Jesus ad turbas et ad discipulos suos, dicens: Super cathedram Moysi sederunt Scribae et Pharisaei. Et reliqua.

Inc.: Quid est sedere super cathedram Moysi, etc.

[Col. 0793B] Des.: Deposuit potentes de sede, et exaltavit humiles.



HOMILIA XXXVII. FERIA V POST DOMINICAM II QUADRAGESIMAE.





[ADMONITIO.]

ADMONITIO. Facili quidem negotio homiliam hanc obtinebimus, si ad commentarium in Lucam oculos convertamus. Collector homiliarum, vel idem auctor S. Bruno ex illo a capite usque ad finem eam deprompsit.



LECTIO S. EVANGELII SECUNDUM LUCAM (XVI, 19).

In illo tempore, dixit Jesus discipulis suis: Homo quidam erat dives, et induebatur purpura et bysso, et epulubatur quotidie splendide. Et reliqua.

Inc.: Haec verba et divitibus et pauperibus valde necessaria sunt, etc.

Des.: Timent et orant, ne et ipsi decipiantur.



411 HOMILIA XXXVIII. FERIA VI POST DOMINICAM II QUADRAGESIMAE.
[Col. 0793C]




[ADMONITIO.]

ADMONITIO. Non est dissimilis haec homilia a praecedentibus cujus textus a commentario in Matthaeum sub num. 88, c. 2 exscriptus est. Idem enim est principium, et pauca solum in fine addita sunt, quorum omissio nihil refert. Eusebio Emiseno, ut superiores, est attributa, et sub num. 40 posita. Lugdunenses editores in Bibl. Patrum, ut diximus, pro Eusebio Emiseno Eusebium Gallianum usurpant, et exstat tom. VI, pag. 724.



LECTIO S. EVANGELII SECUNDUM MATTHAEUM (XXI, 33).

In illo tempore, dixit Jesus discipulis suis et turbis Judaeorum parabolam hanc: Homo erat paterfamilias, qui plantavit vineam, et sepe circumdedit ei. Et reliqua.

[Col. 0793D] Inc.: In figura hujus hominis patrisfamilias Deum patrem significat, etc.

Des.: Haec igitur causa quod eum tenere volentes eum tenere non potuerunt.



HOMILIA XXXIX. SABBATO POST DOMINICAM II QUADRAGESIMAE.





[ADMONITIO.]

ADMONITIO. Opportune facta est editio commentarii S. Brunonis in Evangelia, ut lectione ejus plura errata, quae in editione Homiliarum Marchesii irrepserunt, corrigantur. Si idem commentarius paulo post medium saeculi XVI cognitus fuisset, nullus ausus esset Eusebium vel Emisenum, vel Gallicanum effingere, eisque ascribere, quae certissime S. Brunonis Astensis opera demonstratur. Haec homilia ex integro ab eodem comment. in Lucam n. 36 decerpta, attamen eidem Emiseno attributa.



LECTIO S. EVANGELII SECUNDUM LUCAM (XV, 11.)

In [Col. 0794A] illo tempore, dixit Jesus discipulis suis: Homo quidam habuit duos filios. Et reliqua.

Inc.: Homo iste, Deus ipse hoc in loco intelligitur.

Des.: Et taliter ea habemus, ut aliter ea habere nolimus.



HOMILIA XL. DOMINICA III QUADRAGESIMAE.





[ADMONITIO.]

ADMONITIO. Caret commentarius Evangelii secundum Lucam cap. II loci hujus, qui hac in Dominica legitur, expositione. Pro ea supplere potest homilia tum a Marchesio, tum sub noto auctore Eusebio Emiseno edita, quam et nos iterum in Lucam emittimus. Monitos attamen facimus lectores primae parti assutam esse illustrationem cap. XII. Matth. V, 25, ubi de daemone Beelzebub [Col. 0794B] agitur sub num. 47, c. 1, usque ad illa verba: Quoniam ligatos eos teneo, et vinctos habeo. Quae sequuntur post illa Luc. XI, 13: Qui non colligit mecum, dispergit. Legantur in eod. comm. in Matth. sub num. 49 et 50.



LECTIO S. EVANGELII SECUNDUM LUCAM (XI, 14).

In illo tempore, erat Jesus ejiciens daemonium. Et reliqua

Beatus Matthaeus evangelista hominem istum non solum mutum, sed etiam caecum (Matth. XII, 22) fuisse narrat. Caecus est enim omnis homo, qui eam lucem non sequitur, quae ait: »Ego sum lux mundi, qui sequitur me, non ambulat in tenebris, sed habebit lumen vitae (Joan. VI, 8).« Mutus vero, qui peccatum suum confiteri, et in Dei laudibus labia sua aperire nescit. Daemonium autem ille habet, qui [Col. 0794C] in aliquo magno peccato perseverat; ideoque Apostolus nos admonet, dicens: »Non regnet peccatum in vestro mortali corpore (Rom. VI, 12).« Quandiu enim peccatum in homine regnat, tandiu victus et captus a diabolo possidetur. Hic igitur caecus et mutus si Domino offeratur, si ad poenitentiam convertatur, mox Jesus curabit eum; ita ut ejecto daemonio loquatur et videat. Loquatur autem non vana et inutilia, ut prius, sed sancta et religiosa, qualia loqui convenit Christianum. Videat vero non vanitates oculis cordis, sed lumen vitae et veritatis oculis mentis. Quidam autem ex eis dixerunt: In Beelzebub principe daemoniorum ejicit daemonia. De his autem Matthaeus evangelista sic ait: Pharisaei autem haec [Col. 0794D] audientes dixerunt: Hic non ejicit daemones 412 nisi in Beelzebub principe daemoniorum. Quanto enim Pharisaei caeteris meliores et sapientiores esse videbantur, tanto multoties majori invidia contra Dominum movebantur. Sed quis Pharisaei vos ista docuit? Nisi enim Beelzebub discipuli essetis, haec talia in ejus praeconio non diceretis. Videtis Jesum mortuos suscitare, caecos illuminare, leprosos mundare, omnes languores omnesque infirmitates curare, et dicitis quia in Beelzebub ejicit daemonia? Nunquid enim Beelzebub, deus muscarum, haec aliquando facere potuit? »Alii autem tentantes, signum de coelo quaerebant ab eo (Luc. XI, 16).« Quibus, quid Dominus responderit, alius evangelista exponit, dicens: Generatio haec prava et perversa signum quaerit [Col. 0795A] [(1657) 1Kb] , et signum non dabitur ei, nisi signum Jonae prophetae. Sicut enim fuit Jonas in ventre ceti tribus diebus et tribus noctibus, ita erit Filius hominis in corde terrae tribus diebus et tribus noctibus. Sufficiat vobis hoc signum, neque de terra, neque de coelo dabitur vobis aliud signum. Magnum enim et admirabile signum est, quod ille, qui omnia in potestate habet, tribus diebus et tribus noctibus seipsum in hominum potestate esse permisit. Quid est enim in corde terrae, nisi in affectu, in potestate et in desiderio peccatorum? Unde ipse quoque Dominus Pilato dicebat: »Non haberes in me potestatem, nisi datum fuisset tibi desuper (Joan. XIX, 11).« Sicut autem coelum significat justos, ita et terra significat peccatores. Haec autem jam superius exposita [Col. 0795B] sunt. Sequitur: Ipse autem ut vidit cogitationes ipsorum, dixit: Omne regnum in seipsum divisum desolabitur, et domus supra domum cadet; si autem Satanas in seipsum divisus est, quomodo stabit regnum ipsius, qui dicitis in Beelzebub ejicere me daemonia? Evidenti syllogismo eos concludit, qui eum in Beelzebub daemonia ejicere dicunt [(1658) 1Kb] . Si enim ita esset, ut illi dicunt, jam quidem Beelzebub vires principatus et regnum penitus amisisset. Si enim contra se daemonia bellum gererent, aut parvas aut nullas contra homines vires haberent. Sed quod pejus est, vix inveniuntur aliqui homines, qui tantam concordiam habeant in bono, quantam maligni spiritus habent in malo. Cum enim sint infiniti et innumerabiles, omnes tamen in eo concordant quod [Col. 0795C] nihil nisi malum facere desiderant. Si igitur hanc iniquitatis concordiam non habuissent, et ad poenitentiam converti voluissent et potuissent, jam quidem regnum Beelzebub desolatum fuisset; hoc autem in aliis regnis fieri videmus. Non est igitur, ut illi dicunt, neque Satanas Satanam ejicit, quin potius omnes in omnibus sibi invicem auxiliantur. Unde etiam per beatum Job a Domino diabolo dicitur- »Corpus illius quasi scuta fusilia, et compactum squamis se prementibus, una uni conjungitur, et ne spiraculum quidem incedit per eas. Una alteri adhaerebat, et tenentes nequaquam separabantur (Job XLI, 6).« His enim verbis malignos spiritus tantam in se concordiam habere designat, ut nullatenus ab [Col. 0795D] invicem separari queant. Corpus enim diaboli totus ille malignorum spirituum exercitus intelligitur. Dicuntur autem scuta fusilia maligni spiritus per fortitudinem, dicuntur et squamae se prementes, seque mutuo tenentes, sibique invicem adhaerentes propter nimiam concordiam et unitatem, quam habent in omni malitia et nocendi cupiditate. Utinam si fieri posset, haec tanta illorum pax et concordia rumperetur, et regnum illud iniquitatis solveretur. Sequitur: Et si ego in Beelzebub ejicio daemonia, filii vestri in quo ejiciunt? Si, inquit, de me talia cogitatis, quid dicitis etiam de discipulis meis? Scio enim quod non bene intelligitis de discipulis, qui [Col. 0796A] tam nefanda de magistro cogitatis. Hoc est enim quod superius dixerat: Si patrem familias Beelzebub vocaverunt, quanto magis domesticos ejus? Dicuntur autem apostoli filii Pharisaeorum, quoniam et ipsi, et caeteri omnes qui credebant resurrectionem, quam Pharisaei praedicabant, quasi patres et magistros Pharisaeos habebant. Unde etiam illius sectae eos fuisse intelligi potest: haec enim secta caeteris melior erat, quamvis et ipsa in pluribus bona non erat. Ideoque in Actibus apostolorum Paulus quoque apostolus clamasse legitur: »Pharisaeus sum: de spe et resurrectione mortuorum ego judicor (Act. XXIII, 6).« Haec est igitur causa, quare Christi discipuli Pharisaeorum filii dicantur. Sequitur: Ideo ipsi judices vestri erunt. Ipsi enim sedebunt [Col. 0796B] super sedes duodecim judicantes duodecim tribus Israel. Porro si in digito Dei ejicio daemonia, profecto in vos pervenit regnum Dei. Hoc autem quid significet alius evangelista ostendit, dicens: »Si ego in Spiritu Dei ejicio daemones (Luc. XI, 20).« Quod utique verum est, et dubitari non debet; igitur pervenit in vos regnum Dei. Ubi enim est Spiritus Dei, ibi est regnum Dei. Vocatur autem digitus Dei Spiritus sanctus, propter multiplicem gratiarum divisionem. In nulla enim corporis parte tanta divisio, quanta in digitis invenitur. Et tale est ac si diceret: Ego quidem in Spiritu Dei et virtute divinitatis daemones ejicio, quoniam subditi mihi sunt, quoniam in 413 mea potestate sunt, quoniam mihi resistere non possunt, quoniam ligatos eos [Col. 0796C] teneo et vinctos habeo.

Huc usq. ex cit. comment. in S. Matth. Et hoc est, quod ait: Cum fortis armatus custodit atrium suum, in pace sunt ea quae possidet. Si autem fortior illo superveniens vicerit eum, universa arma ejus auferet, in quibus confidebat, et spolia ejus distribuet. Fortis enim erat diabolus; sed fortior ego sum. Intravi in domum ejus, veni in hunc mundum, quem ipse, ut domum propriam possidebat; sed prope est ut princeps mundi hujus ejiciatur foras. Ligavi eum, vasa ejus diripui, et miseros homines, quos invaserat, de ejus servitute liberavi. Non est igitur ipse mecum, neque congregat mecum, neque daemones ejicit mecum, non sanat homines, ut ego, non congregat [Col. 0796D] oves, neque ad vitae pascua ducit, sicut ego. Quid igitur facit? Vis audire quid? Spargit, dissipat, occidit, et quoscunque potest ad mortem et aeternam damnationem secum trahit. Hoc est enim quod dicit: Qui non est mecum contra me est, et qui non colligit mecum, dispergit.



HOMILIA XLI. FERIA II POST DOMINICAM III QUADRAGESIMAE.





[ADMONITIO.]

ADMONITIO. Breviter huic homiliae monito satisfaciam dicens, eam praeter pauca in exordio ejusdem integram assequi posse in Lucae comment. Inter Eusebianas pariter locum habet num. 43, et in editione Marchesii pag. 41.



LECTIO S. EVANGELII SECUNDUM LUCAM (IV, 11).
[Col. 0797A]

In illo tempore dixerunt Pharisaei ad Jesum: Quanta audivimus facta in Capharnaum, fac et hic in patria tua. Et reliqua.

Inc.: Legitur superius in hoc Evangelio, quod, cum Dominus venisset in patriam suam, et secundum consuetudinem, Synagogam introiisset, traditus est ei liber Isaiae prophetae, in quo cum legisset, et sicut voluit exposuisset, omnes ei testimonium dabant, et admirantes dicebant: Quomodo hic litteras scit, cum non didicerit? Et paulo post mente mutata, invidia quadam et indignatione dicore coeperunt: Nonne hic est filius Joseph?

(Nihil aliud praestat homilia, caetera haurienda in comment. ut dictum est.)

[Col. 0797B] Des.: Canes contemnit hinc inde letrantes.



HOMILIA XLII. FERIA III POST DOMINICAM III QUADRAGESIMAE.





[ADMONITIO.]

ADMONITIO. Nihil mihi hac pro homilia admonere occurrit; nisi, ut indicem fontem a quo purior et emendatior, quam in Marchesio pag. 42, hauriri potest, qui est comment. in Matth. n. 76, c. 2. Iisdem verbis in utroque incipit et desinit.



LECTIO S. EVANGELII SECUNDUM MATTHAEUM (XVIII, 15).

In illo tempore, respiciens Jesus discipulos suos dixit Simoni Petro: Si peccaverit in te frater tuus. Et reliqua.

Inc.: Haec autem apostolis, eorumque successoribus, episcopis videlicet et sacerdotibus Dominum specialiter dixisse, etc.

Des.: Nihil minus est septies, quam septuagies [Col. 0797C] septies.



HOMILIA XLIII. FERIA IV POST DOMINICAM III QUADRAGESIMAE.





[ADMONITIO.]

ADMONITIO. Nunquam satis laudaverim editionem commentariorum S. Brunonis in Evangelia cura et studio clar. Lazzarii publici juris factam, cum in ea S. episcopi sapientia, et dicendi elegantia eniteat quam maxime. Econtra Marchesii editoris errata plurima obscurant passim sensum, et rectae interpretationis lucem obnubilant. Sit exemplo haec homilia, quae longe emendatior in commentario in Matthaeum legitur num. 63, c. 2. Habet etiam Eusebius Emisenus num. 45.



414 LECTIO S. EVANGELII SECUNDUM MATTHAEUM (XX, 1).

In illo tempore accesserunt ad Jesum ab Hierosolymis Scribae et Pharisaei dicentes: Quare [Col. 0797D] discipuli tui transgrediuntur traditionem seniorum? Et reliqua.

Inc.: Seniorum namque traditiones, non prophetarum dicta, etc.

Des.: Manducare non lotis manibus rusticitas est non peccatum.



HOMILIA XLIV. FERIA V POST DOMINICAM III QUADRAGESIMAE.





[ADMONITIO.]

ADMONITIO. Concordes sunt mss. codd. cum editionibus Marchesii, et suppositi Eusebii in assignanda die hac pro homilia, similiterque in principio et in fine ejusdem conveniunt. Sed deest in commentario, eamque ex Marchesio exscripsimus, et cum editione Eusebii Parisiensi contulimus.



LECTIO S. EVANGELII SECUNDUM LUCAM (IV, 38).

In illo tempore, surgens Jesus de Synagoga intravit in [Col. 0798A] domum Simonis, socrus autem Simonis tenebatur magnis febribus. Et reliqua.

Scire enim oportet quae sit uxor Petri, ut possimus scire quae sit socrus ejus. Petri namque uxor Ecclesia est, quoniam ei a Domino specialiter tradita est, dicente Domini: »Si diligis me, pasce oves meas (Joan. XXI, 17).« Ejus igitur socrus est Synagoga, quia ipsa est mater Ecclesiae. Unde eidem in Canticis canticorum ait Dominus: »Sub arbore malo suscitavi te, ibi corrupta est mater tua, ibi violata est genetrix tua (Cant. VIII, 5).« Haec autem jacet in domo Petri, et febricitat, quoniam usque hodie inter Christianos Synagoga infirma moratur et habitat. Ubicunque enim est Ecclesia, ibi est et domus Petri. Hujus autem manum circa mundi finem [Col. 0798B] Dominus tanget, et tunc febre fugata surget et ministrabit Domino. Tunc enim ejus manum tangit, quando ejus opera approbabit. Vespere autem facto obtulerunt ei multos daemonia habentes, et ejiciebat spiritus verbo, et omnes male habentes curavit. Ut adimpleretur quod dictum est per Isaiam prophetam, dicentem: »Ipse iniquitates nostras accepit, et aegrotantes portavit (Isa. LIII, 4).« Verbo enim spiritus ejecit ille, de quo scriptum est: »In principio erat Verbum, et Verbum erat apud Deum, et Deus erat Verbum (Joan. I, 1).« Verbo quidem, quia propria virtute. Sed quare facto vespere, nisi quia hac ultima aetate, hac extrema hora ad sanandum, ad curandum et ad pellandum daemonia venerat? Neque enim debuerat populus ille curari, [Col. 0798C] nisi facto vespere, qui ad medicum non redit usque ad vesperam. Unde Psalmista ait: »Convertentur ad vesperam, et famem patientur ut canes, et circuibunt civitatem (Psal. LVIII, 15).« Tunc enim venient, tunc convertentur, tunc aegros suos, tunc animas suas multo languore confectas Judaei ad Dominum afferent, et sanabit eos, et ejiciet daemonia ab eis: »Cum enim plenitudo gentium introierit, tunc Israel salvus fiet (Rom. XI, 25).«---»Et si fuerit numerus filiorum Israel, sicut arena maris, reliquiae convertentur ad Dominum (Ose. I, 10).« Videns autem Jesus turbas multas circum se jussit ire trans fretum. Puto enim quod Jesus ideo propter turbas trans fretum ire jussit, quia, nisi per [Col. 0798D] aquas baptismatis transeuntes vitiorum turbas, et malignorum spirituum exercitus evadere non poteramus. Et accedens unus Scriba ait illi: »Magister, sequar te, quocunque ieris. Dicit ei Jesus: Vulpes foveas habent, et volucres coeli nidos, Filius autem hominis non habet ubi caput reclinet (Matth. VIII, 19).« Nihil Deum latet, nulla simulatio oculis ejus absconditur, omnia videt, et cogitationi respondet. Dicit Scriba: »Magister, sequar te quocunque ieris.« Dicit Jesus, non est ita; non vis me sequi, non vis mea praecepta servare, non video in te, ubi caput meum reclinem. Caput Christi Deus est. Deus autem in humili habitat, et quieto, et timente sermones ejus. In te autem quasi dicat: Vulpes foveas habent, eaque cum calliditate et simulatione loqueris: [Col. 0799A] vulpes enim propter astutiam maligni spiritus dicuntur. Volucres etiam coeli dicuntur, quoniam in hoc aere obtinent principatum; et isti quidem in peccatoribus et iniquis hominibus nidos et foveas faciunt, in eorum cordibus malas cogitationes et iniquitatum germina pariunt. Alius autem de discipulis ejus ait illi: »Magister, sequar te.« Ait illi: »Sequere.« At ille ait: »Domine, permitte me primum ire, et sepelire mortuos meos.« Jesus ait illi: »Sequere me, et dimitte mortuos sepelire mortuos suos.« Alio enim spiritu loquebatur iste. Unde et merito non scriba, sed discipulus dicitur neque sequi Dominum prohibetur; imo vero sequi et imitari jubetur. Volebat tamen primum ire et sepelire patrem suum. Opus quidem pietatis facere volebat; [Col. 0799B] pietas tamen illa Dominon on placebat. Quare hoc? Quia aliud significabat, nobisque in hoc facto exempla dabat, et tale erat ac si diceret: Venisti ad vitam, 415 vis redire ad mortem? Ego sum vita, ego sum creator et pater tuus, me sequere et dimitte mortuos sepelire mortuos suos. Mortui enim sepeliunt mortuos, quando peccatores quidem mortui (sunt mortui quidem, quia vita de qua diximus, in eis non est) mortalia opera et criminalia peccata in se abscondunt et celant. Et non solum haec, verum etiam et patrem suum diabolum (de quo Judaeis Dominus ait: »Vos ex patre diabolo estis (Joan. VIII, 44).« In sepulcro pectoris sui sepeliunt, et quasi bonum aliquod servant et occultant. Talem igitur patrem sepelire, et sic sepelire Dominus prohibet.



HOMILIA XLV. FERIA VI POST DOMINICAM III QUADRAGESIMAE.
[Col. 0799C]




[ADMONITIO.]

ADMONITIO. Explanationem hodierni Evangelii hic non afferimus, cum tota in commentario legi possit sub num. 11. Facta enim collatione cum vulgata homilia, nihil ei addere, vel demere habemus eadem omnino est.



LECTIO S. EVANGELII SECUNDUM JOANNEM (IV, 5).

In illo tempore venit Jesus in civitatem, quae dicitur Sichar juxta praedium quod dedit Jacob Joseph filio suo, etc.

Inc.: Hoc est illud praedium, de quo Jacob filium suum Joseph benedicens, ait, etc.

[Col. 0799D] Des.: Nisi eos ad audiendum, et credendum voluntarios praevidisset.



HOMILIA XLVI. SABBATO POST DOMINICAM TERTIAM QUADRAGESIMAE.





[ADMONITIO.]

ADMONITIO. Ex eodem commentario in Joannem num. 23 sumpta est haec homilia, quae et Eusebio Emiseno fuit attributa, in quo pauca verba in principio mutata leguntur, sed finis est idem. Exstat Eusebii pag. 80, num. 48 Marchesius autem habet tom. II, pag. 46.



LECTIO S. EVANGELII SECUNDUM JOANNEM (VIII, 1).

In illo tempore perrexit Jesus in montem Oliveti, et diluculo iterum venit in templum, et omnis populus venit ad eum, et sedens docebat eos. Et reliqua.

Inc.: Quod enim Jesus in montem Oliveti ire, et orare, etc.

[Col. 0800A] Des.: Sic igitur liberata est misera jubente misericordia.



HOMILIA XLVII. DOMINICA IV QUADRAGESIMAE.





[ADMONITIO.]

ADMONITIO. Ex duobus commentariis in Joannem, et Matthaeum conditam hanc homiliam comperimus; prima pars in comment. Joan. est num. 16, altera in Matth. num. 16. Inter reliquas Eusebii Emiseni nomine vulgatas, et sub hoc eodem die posita convenit cum Marchesio in primis verbis, sed diversus finis in illo. Ut autem facile lectores priorem partem obtineant, eam hic subjicimus.



LECTIO S. EVANGELII SECUNDUM JOANNEM (VI, 1).

In illo tempore, abiit Jesus trans mare Galileae, quod est Tiberiadis, et sequebatur eum multitudo magna, quia videbant signa, quae faciebat super his, qui infirmabantur. Et reliqua.

[Col. 0800B] Inc.: Magna miracula Dominus facturus, et novi mirabilisque panis delicias populis daturus montem ascendit, quatenus et nos quotiescunque spiritualibus, novisque epulis satiari cupimus, non montis, sed mentis altitudinem, et ingenii sublimitatem ascendamus. Quoniam autem talibus deliciis refecti festivitatem agere, et Christi carnem, et sanguinem suscipere digni sunt, merito hic dicitur, quia proximum erat pascha dies festus Judaeorum. Securi enim ad hanc festivitatem veniunt, quia talibus epulis sunt repleti. Cum sublevasset ergo oculos Jesus, et vidisset, quia multitudo maxima venit ad eum, dixit ad Philippum. Unde ememus panes, ut manducent hi? Hoc autem dicebat tentans eum; ipse enim sciebat, quid [Col. 0800C] esset facturus. Sciebat enim Dominus quid facturus erat; sed tentando 416 Philippum audire volebat quid de ejus omnipotentia sentiebat, simulque novum illud miraculum discipuli responsione extollebat. Cum ex quinque panibus tot homines reficeret, quibus secundum illius testimonium ducentorum denariorum panes non sufficerent, ut unusquisque modicum quid accipiat. Sic enim Philippus respondit, dicens: Ducentorum denariorum panes non sufficiunt eis, ut unusquisque modicum quid accipiat. Dicit ei unus ex discipulis ejus Andreas frater Simonis Petri: Est puer unus hic, qui habet quinque panes hordeaceos, et duos pisces. Sed quid haec inter tantos? Puer iste populus Judaeus est, sensus adhuc et intelligentiae puerilis. Quinque vero panes, quinque [Col. 0800D] libri Moysis intelliguntur. Quos panes populus ille ubique secum portat, et non comedit, quia legit tantum Scripturas et non intelligit. De his autem B. Matthaeus evangelista sic ait.

(Sequentia usque ad finem in comment. num. 61 continentur.)



HOMILIA XLVIII. FERIA II POST DOMINICAM IV QUADRAGESIMAE.





[ADMONITIO.]

ADMONITIO. Qualis expositio in comment. hujus loci Evang. Joannis num. 6, talis est homilia tam in Marchesio, quam in Eusebio: ipsis enim verbis apud utrumque incipit, iisdemque desinit. Quis auctor censeri debeat alio argumento non indigemus.



LECTIO S. EVANGELII SECUNDUM JOANNEM (II, 13).

[Col. 0801A] In illo tempore: Prope erat Pascha Judaeorum, et ascendit Hierosolymam Jesus, et invenit in templo vendentes boves et oves. Et reliqua.

Inc.: Haec quidem in Matthaeo exposita sunt.

Des.: Et iniquitatis esset in unoquoque homine.



HOMILIA XLIX. FERIA III post DOMINICAM IV QUADRAGESIMAE.





[ADMONITIO.]

ADMONITIO. Cum hujusce Evangelii arcana sensa S. Bruno perspicue docteque illustrasset, eamdem interpretationem ad usum homiliae usurpavit; quare legentes apud Joannem num. 21 commentarium quidquid suppositus Eusebius, et Marchesius ediderunt, nihil aliud esse, quam eamdem expositionem, videbunt.



LECTIO S. EVANGELII SECUNDUM JOANNEM (VII, 14).

In illo tempore: Jam die festo mediante, ascendit Jesus in templum, et docebat. Et reliqua.

[Col. 0801B] Inc.: Diximus superius hanc festivitatem septem diebus celebrari, etc.

Des.: Ipsa testimonium perhibent de me.



HOMILIA L. FERIA IV POST DOMINICAM IV QUADRAGESIMAE.





[ADMONITIO.]

ADMONITIO. Prolixum feriae hujus Evangelium S. Joannis nonnisi prolixa oratione adornandum erat. Eam ergo provinciam obivit S. Bruno suo in commentario toto num. 27, et nihil profecto omisit, quod ad majorem lucem conduceret. Editiones tam Eusebii, quam Marchesii commentario plenissime conformantur.



LECTIO S. EVANGELII SECUNDUM JOANNEM (IX, 1).

In illo tempore, praeteriens Jesus vidit hominem caecum a nativitate sua, et interrogaverunt discipuli ejus: [Col. 0801C] Rabbi, quis peccavit, hic, aut parentes ejus, ut caecus nasceretur? Et reliqua.

Inc.: Ipse Salvator noster apertissime ostendit, etc.

Des.: peccatum non haberetis, quia lucem quaereretis.



417 HOMILIA LI. FERIA V POST DOMINICAM IV QUADRAGESIMAE.





[ADMONITIO.]

ADMONITIO. Ab eodem promptuario commentationum S. Brunonis in Evang. Lucae editores hanc homiliam hauserunt; nullus ergo alius auctor, quam idem commentator inscribatur. Apud Eusebium Emisenum est homil. 52, et in Marchesio pag. 50, tom. II. Exstat in comment. in Lucam.



LECTIO S. EVANGELII SECUNDUM LUCAM (VII, 12).

In illo tempore ibat Jesus in civitatem, quae vocatur [Col. 0801D] Naim, et ibant cum eo discipuli ejus, et turba copiosa. Et reliqua.

Inc.: Haec autem vidua, quam turba multa sequitur, etc.

Des.: Manibus pedibusque ligatis prodiisse fertur.



HOMILIA LII. FERIA VI POST DOMINICAM IV QUADRAGESIMAE.





[ADMONITIO.]

ADMONITIO. Ejusdem generis est sequens homilia ut sunt plures praecedentes, eruta nempe ex commentariis in Evangelia. Hujusce loci expositio totum occupat num. 32, in Joannem, nullaque facta est additio. Eamdem tribuerunt editores ejus Emiseno hom. 52 et Marchesius publicavit tom. II, pag. 51.



LECTIO S. EVANGELII SECUNDUM JOANNEM (XI, 1).

In [Col. 0802A] illo tempore: Erat quidam languidus a Bethania de castello, Mariae et Marthae sororis ejus. Et reliqua.

Inc.: In magnis laudibus Mariae scripsit haec evangelista, etc.

Des.: An accusando dixerunt dubitari non potest.



HOMILIA LIII. SABBATO POST DOMINICAM IV QUADRAGESIMAE.





[ADMONITIO.]

ADMONITIO. Omnem attentionem sibi vindicat doctrina, visque argumentationis, qua hac in expositione perfidos et incredulos Judaeos insectatus est S. Bruno sub num. 24, in Joannem. Eximie enim Christi divinitatem asseruit, et Judaeorum incredulitatem Christum purum hominem blasphemantium vehementer objurgavit. Eodem modo homilia ab Emiseno num. 53, et a Marchesio tom. II, pag. 52 describitur.



LECTIO S. EVANGELII SECUNDUM JOANNEM (VIII, 12).
[Col. 0802B]

In illo tempore: Dicebat Jesus turbis Judaeorum: Ego sum lux mundi, etc.

Inc.: Ego, inquit, sum lux mundi, ego sum illa lux, quae illuminat omnem hominem, etc.

Des.: Erat igitur et hora ejus in ejus potestate, ut tunc, et non antea veniret, quam ipse juberet.



HOMILIA LIV. DOMINICA PASSIONIS.





[ADMONITIO.]

ADMONITIO.Prooemium homiliae quod incipit: Praeceperat Deus per Moysen, usque ad illa verba: Quare non creditis mihi, additum est; prosequitur tamen perfecte concordans cum comment. per totum numerum 26. Hac de concione, ut de reliquis optime meritum fecere Eusebium Emisenum typographi Parisienses, et inter ejus suppositas [Col. 0802C] homilias num. 54 collocarunt. Edidit quoque Marchesius pro eadem Dominica passionis tom. II, pag. 53.



418 LECTIO S. EVANGELII SECUNDUM JOANNEM (VIII, 46).

In illo tempore, dicebat Jesus turbis Judaeorum et principibus sacerdotum: Quis ex vobis arguet me de peccato? Si veritatem dico vobis, quare non creditis mihi? Et reliqua.

Praeceperat Dominus per Moysen sacerdotibus Judaeorum, ut ad nullum omnino mortuum accederent, nisi ad patrem et matrem, ad fratres et sororem, quae virum non haberet. Praeceperat praeterea de summo sacerdote, ut neque ad patrem, neque ad matrem, neque ad aliquem omnino mortuum accederet. Sed quid per mortuum, nisi peccatum? Peccatum enim mortis causa fuit, quoniam nisi primus [Col. 0802D] homo peccasset, nemo unquam hominum moreretur. Accedere igitur ad mortuum, hoc est accedere ad peccatum; et est effectus pro causa. Praecipit igitur Dominus, ut sacerdotes ad mortuum non accedant, id est ut peccata mortalia non committant. Quamvis sine peccato nemo esse possit, sine crimine tamen sacerdotem esse oportet. Sed quia sine originali peccato nullus esse valet, ad parentum et proximorum mortem sacerdotes accedere non prohibentur. Omnium enim commune est originale peccatum: omnes igitur ad illud accedere non dubium est. Sed quid per sororem, quae virum non habet intelligere debemus, nisi illas animas, quae a patris domo et ab Ecclesia separantur? Judaei nobis et haeretici sint [Col. 0803A] in exemplum, qui suas sequentes voluptates extra Ecclesiam pereunt: isti quidem sunt illae sorores mortuae, ad quas accedere non licet. Hoc audiant sacerdotes nostri, et ab omni opere mortuo, ab omni peccati contagione se immunes custodiant. Omnia enim in figura contingebant illis; scripta sunt autem ad correctionem nostram. Nunc autem de summo sacerdote videamus, per quem Dominum et Salvatorem nostrum intelligimus, sacerdotum omnium maximum. Ipse enim ad nullum mortuum accessit, quia neque originale peccatum a parentibus traxit, neque a se peccatum aliquod commisit. Ipse enim est, de quo scriptum est: Qui peccatum non fecit, nec dolus inventus est in ore ejus. Ipse igitur solus est, qui ad patris et matris mortem, et peccatum [Col. 0803B] non accessit. Dicat igitur, et confidenter dicat: Quis ex vobis arguet me de peccato? Hoc enim significat illa vacca rufa, quae sine macula describitur fuisse, de qua modo in Apostolo cum legeretur, audivimus. Sic enim dixerat Dominus Moysi: »Praecipe, inquit, populo, ut adducat ad te vaccam rufam non habentem maculam, aetatis integrae, et quae nunquam portaverit jugum (Num. XIX, 2),« et quae sequuntur. Sed quid vacca rufa, nisi caro Salvatoris nostri de armento patriarcharum et prophetarum assumpta intelligitur? Sed quare rufa, nisi quia proprio sanguine cruentata? Cur autem aetatis integrae, nisi quia in juventute passus est Dominus? Jugum autem non traxit, quia peccatum non fecit. »Nolite, inquit Apostolus, jugum ducere cum infidelibus [Col. 0803C] (II Cor. VI, 14);« unde et immaculata dicitur; unde et modo Dominus ait: Quis ex vobis arguet me de peccato?

(Quae sequuntur videnda sunt in commentario sub num. 26.)



HOMILIA LV. FERIA II POST DOMINICAM PASSIONIS.





[ADMONITIO.]

ADMONITIO. Qui commentarium in hunc Evangelii Joannis locum conferent non tam certiores fient ab eodem desumptam homiliam a Marchesio tom. II, pag. 54 editam, sed multo emendatiorem comparare poterunt. Nulla fides typographis Parisiensibus remanet, qui eam Eusebio Emiseno supposuerunt.



LECTIO S. EVANGELII SECUNDUM JOANNEM (V, 36).

[Col. 0803D] In illo tempore: Miserunt principes et Pharisaei ministros, ut apprehenderent eum. Dixit ergo eis Jesus: Adhuc modicum tempus vobiscum sum, et vado ad eum qui misit me. Et reliqua.

Inc.: In vanum, inquit, laboratis vos et principes vestri, etc.

Des.: Et reversi sunt, quia facere non potuerunt voluntatem suam.



419 HOMILIA LVI. FERIA III POST DOMINICAM PASSIONIS.





[ADMONITIO.]

ADMONITIO. Ne ludamus verbis, satis erit dicere eumdem commentarium hanc pariter homiliam ex integro suppeditare a num. 20 in Joannem usque ad 21, et suppositionem Eusebii aperte manifestare, cum similis omnino in ea reperiatur num. [Col. 0804A] 56. Iisdem enim verbis incipit, iisdem desinit. A Marchesio habemus pag. 54, etc.



LECTIO S. EVANGELII SECUNDUM JOANNEM (VII, 1).

In illo tempore, ambulabat Jesus in Galilaeam, non enim volebat ambulare in Judaeam, quia quaerebant eum Judaei interficere. Et reliqua.

Inc.: Hoc enim faciebat Jesus, non quod mortem, etc.

Des.: Non audebant, quia magis homines, quam Deum timebant.



HOMILIA LVII. FERIA IV POST DOMINICAM PASSIONIS.





[ADMONITIO.]

ADMONITIO. Copiose non minus quam docte illustratum habemus diei hujus Evangelium in comment. super Joannem num. 31, nec homilia Eusebio Emiseno perperam ascripta num. 57 alia [Col. 0804B] praestat, quam quae S. Bruno eo in loco disseruit, Apud Marchesium est t. II, p. 56.



LECTIO S. EVANGELII SECUNDUM JOANNEM (X, 22).

In illo tempore, facta sunt encaenia in Hierosolymis et hiems erat. Et ambulabat Jesus in templo in porticu Salomonis. Et reliqua.

Inc.: Encaenia dicebant Judaei illam festivitatem, etc.

Des.: Ut isti ad eum venirent, eum viderent et in eum crederent.



HOMILIA LVIII. FERIA V POST DOMINICAM PASSIONIS.





[ADMONITIO.]

ADMONITIO. Evangelicam narrationem mysteriis plenam sapientissime a Brunone illustratam refert Evangelii commentarium, cui similis omnino [Col. 0804C] est homilia hac die tam ab editore Emiseni num. 58, quam a Marchesio pag. 97 assignata. In utroque eadem lectio est, ne verbo quidem immutato; ex quo palam fit non Eusebium Emisenum, sed Brunonem Astensem auctorem habendum esse.



LECTIO S. EVANGELII SECUNDUM LUCAM (VII, 36).

In illo tempore, rogavit Jesum quidam Pharisaeus, ut manducaret cum illo. Et ecce mulier, quae erat in civitate peccatrix, ut cognovit, quod accubuisset in domo Pharisaei, attulit alabastrum unguenti, et stans retro secus pedes ejus, lacrymis coepit rigare pedes ejus, et capillis capitis sui tergebat, et osculabatur pedes ejus, et unguento ungebat. Et reliqua.

Inc.: In hoc Evangelio Pharisaei superbia reprimitur.

Des.: Ex corde conversis tam facile miseretur.



HOMILIA LIX. FERIA VI POST DOMINICAM PASSIONIS.
[Col. 0804D]




[ADMONITIO.]

ADMONITIO. Satis praemoniti erunt lectores vix intelligant homiliam diei hujus non aliunde petendam quam ab eodem Evangelii commentario. Exstat num. 33 apud Emisenum hom. 59, in Marchesio pag. 57.



420 LECTIO S. EVANGELII SECUNDUM JOANNEM (XI, 47).

In illo tempore, collegerunt pontifices et Pharisaei concilium, et dicebant: Quid facimus, quia hic homo multa signa facit. Et reliqua.

Inc.: Audierant pontifices et Pharisaei.

Des.: Non ut eum occidatis, sed ut nobiscum in eum credatis.



HOMILIA LX. SABBATO POST DOMINICAM PASSIONIS.
[Col. 0805A]




[ADMONITIO.]

ADMONITIO. Ex tribus saepe laudati in Joannem commentarii locis composita est homilia a Marchesio et ab editore sub nomine Eusebii Emiseni, publicata; nempe ex fine num. 34, ex num. 35, et fere ex toto numero 41. Cum enim plura mysteria Evangelium complectatur, opportuna illustratione prosecutus est S. Bruno, eamque moralibus documentis, ut assolet, exornavit. An S. episcopus Signiensis sit homiliae auctor, quis in dubium revocabit?



LECTIO S. EVANGELII SECUNDUM JOANNEM (XII, 12).

In illo tempore cogitaverunt principes sacerdotum, ut Lazarum interficerent, quia multi propter illum abibant ex Judaeis, et credebant in Jesum. Et reliqua.

Inc.: Stulti Judaei eum occidere volebant, quem [Col. 0805B] nuper Dominus suscitaverat.

Des.: Hoc erat quod significabat, quando se abscondit ab eis.



HOMILIA LXI. DOMINICA IN PALMIS.





[ADMONITIO.]

ADMONITIO. Consulant lectores commentarium in hoc Evangelium, et quidquid auctor ad ejus explanationem elucubravit pro homilia decerptum invenient. Exstat apud Matthaei comment. num. 85. Inter Eusebianas homil. est 60, et in Marchesio pag. 59.



LECTIO S. EVANGELII SECUNDUM MATTHAEUM (XXI, 1)

In illo tempore cum appropinquasset Jesus Hierosolymis, et venisset Bethphage ad montem Oliveti, tunc misit duos discipulos suos, dicens eis: Ite in castellum, [Col. 0805C] quod contra vos est, et statim invenietis asinam alligatam, et pullum cum ea, solvite, et adducite mihi. Et reliqua.

Inc.: Duos discipulos suos ante se Dominus mittit, etc.

Des.: Christi laudem et gloriam personabat.



HOMILIA LXII. DOMINICA IN PALMIS. PASSIO D. N. J. C. SECUNDUM MATTHAEUM.





[ADMONITIO.]

ADMONITIO. Cum nemo ignoret S. Matthaeum inter evangelistas longiorem de passione Domini historiam scripsisse, haud mirabitur, si A. N. breves inter fines suam expositionem non continuit. Omnia enim verba cum mysteria enuntient, ea aperta reddere oportuit, ac nostrae reparationis sacramentum majorem in lucem producere. Vide [Col. 0805D] num. 104.



LECTIO S. EVANGELII SECUNDUM MATTHAEUM (XXVI, 2).

In illo tempore, dixit Jesus discipulis suis: Scitis quia post biduum Pascha fiet, et Filius hominis tradetur, ut crucifigatur. Et reliqua.

Inc.: Nuntiat Dominus Pascha post biduum, nuntiat et passionem suam, etc.

Des.: Dominum resurrexisse, et nullo modo sic positum furari potuisse.



421 HOMILIA LXIII. FERIA II MAJORIS HEBDOMADAE.





[ADMONITIO.]

ADMONITIO. Tota moralis est hujusce evangelii interpretatio; nomina enim, et dicta ad spiritualem sensum traducit S. commentator, quo dicendi [Col. 0806A] genere populum suum pascere satagit, et ad virtutes incendere. Sub homiliae titulo est in Emiseno num. 62, et in Marchesio p. 65.



LECTIO S. EVANGELII SECUNDUM JOANNEM (XII, 1).

In illo tempore, ante sex dies Paschae venit Jesus Bethaniam, ubi fuerat Lazarus mortuus, quem suscitavit Jesus. Fecerunt autem coenam ibi, et Martha ministrabat. Et reliqua.

Inc.: Mirum si evangelista omnia haec sine aliqua significatione, tam otiosa dicere voluit.

Des.: Sicut se habet cupiditas hominum, nova videre et audire cupiebat.



HOMILIA LXIV. FERIA III MAJORIS HEBDOMADAE.





[ADMONITIO.]

ADMONITIO. In praemissa commentarii editione [Col. 0806B] tota haec homilia reperitur num. 38. Nihil ultra addam ut suppositio Eusebio Emiseno, apud quem sub num. 63, facta rejiciatur. Marchesius ex codice Casinensi edidit pag. 65, tom. II, nondum tamen e tenebris eruto commentario in Evangelia.



LECTIO S. EVANGELII SECUNDUM JOANNEM (XIII, 16).

In illo tempore, dixit Jesus discipulis suis: Amen, amen dico vobis, non est servus major domino suo, neque apostolus major eo, qui misit eum. Si haec scitis, beati eritis, si feceritis ea. Et reliqua.

Inc.: Si, inquit, scitis et intelligitis quae fecerim vobis, etc.

Des.: Non prius coenam complevit, etsi prius coenare coepit.



HOMILIA LXV. FERIA IV MAJORIS HEBDOMADAE
[Col. 0806C]




[ADMONITIO.]

ADMONITIO. Ordinem sequentes homiliarum, ut in Marchesio, et in supposito Eusebio descriptae sunt, hanc ad commentarium in Lucam sub num. 47 spectare asserimus, neque aliquid addere occurrit; ex integro enim ab eo excerpta est.



LECTIO S. EVANGELII SECUNDUM LUCAM (XXII, 1).

In illo tempore: Appropinquabat autem dies azymorum, qui dicitur Pascha, et quaerebant principes sacerdotum et Scribae quomodo eum interficerent. Timebant vero plebem. Et reliqua.

Inc.: Venit autem dies azymorum, etc. Mittit Dominus Petrum et Joannem parare Pascha, etc.

Des.: Caetera quae sequuntur in Matthaeo exposita sunt.



HOMILIA LXVI. FERIA V IN COENA DOMINI.
[Col. 0806D]




[ADMONITIO.]

ADMONITIO. Quamvis aliis verbis incipiat haec homilia in Marchesio, et in Eusebio Emiseno, ubi est 65; attamen cum non ferant nisi perbreve compendium eorum, quae auctor in praecedenti sermone attulerat, dicimus proprie hodiernam concionem ab illis incipere: Sciens, inquit, Jesus, quia venit hora ejus, etc., quam hic exscribere opus non est, cum ex fonte ejusdem, nempe ex comment. in Joannem sub num. 38 quilibet assequi valeat. Prooemium illud omittitur.



422 LECTIO S. EVANGELII SECUNDUM JOANNEM (XIII, 1).

In illo tempore, ante diem festum Paschae sciens Jesus quia venit ejus hora, ut transeat ex hoc mundo ad Patrem, cum dilexisset suos, qui erant in mundo, in finem dilexit eos. Et reliqua.

[Col. 0807A] Inc.: Narrat superius evangelista, quod ante diem festum Paschae Salvator noster in Bethaniam venit, etc.

Des.: Dum enim per se invicem sancti orant, alter alterius pedes lavat.



HOMILIA LXVII. SABBATO SANCTO.





[ADMONITIO.]

ADMONITIO. Facta a nobis collatione inter commentarium hujus Evangelii num. 105 in Matth. et homiliam a Marchesio editam tom. II, pag. 68, ob oculos etiam, habentes Eusebium Emisenum, utrumque perfecte convenire cum commentario testamur; idem exordium, idem et finis. Consulant lectores pag. 122, etc., et integram homiliam assequentur.



LECTIO S. EVANGELII SECUNDUM MATTHAEUM (XXVII, 1).

Vespere autem Sabbati, quae lucescit in prima Sabbati [Col. 0807B] venit Maria Magdalena, et altera Maria videre sepulcrum. Et reliqua.

Inc.: Vesper enim, qui et hesper dicitur, stella est, quae alio nomine lucifer vocatur.

Des.: Ecce iterum occiditis: dum eum resurrexisse, et vivere negatis.



HOMILIA LXVIII. IN DOMINICA RESURRECTIONIS D. N. J. C.





[ADMONITIO.]

ADMONITIO. In Dominica Resurrectionis titulus est homiliae hujus pariter Emiseno nuncupatae, et positae num. 87; caeterum plene in omnibus concordat cum Marchesio pag. 69. Et cum comment. in Marcum num. 7.



LECTIO S. EVANGELII SECUNDUM MARCUM (XVI, 1).

In illo tempore: Maria Magdalene, et Maria Jacobi [Col. 0807C] et Salome emerunt aromata, ut venientes ungerent Jesum. Et reliqua.

Inc.: Sabbato enim neque vendere, neque emere licebat aliquid, etc.

Des.: Ubi tecum sedeo et vivo, et regno in saecula saeculorum



HOMILIA LXIX. FERIA II POST DOMINICAM PASCHAE.





[ADMONITIO.]

ADMONITIO. Ex duobus commentariorum locis condita est homilia huic diei festo assignata; nempe ex comment. in Lucam num. 49, et ex comment. in cap. 12. Exodi tom. I, pag. 58. Apud utrumque satis sibi facere possunt lectores; cum jam edita rursus producere inutile ducimus. Eadem est homilia in Emiseno num. 88, et in Marchesio pag. 70, qui aliqua addit in fine.



LECTIO S. EVANGELII SECUNDUM LUCAM (XXIV, 13).

[Col. 0807D] In illo tempore, duo ex discipulis ibant ipsa die in castellum. Et reliqua.

Inc.: Unus autem istorum, qui haec scribit beatus Lucas fuisse putatur.

Des.: Et illi vicissim sibi sua gaudia nuntiarent. (Haec in homilia sequuntur.) Nunquam autem tam bene cognoscitur Jesus, sicut in fractione panis. Panis iste spiritualis est, non carnalis; panis iste cibus animae est: hoc pane nutritur anima, et pinguescit intelligentia. De hoc pane scriptum est: »Non in solo pane vivit homo, sed in omni verbo, quod procedit de ore Dei (Matth. XV, 11).« De hoc pane per prophetam dicitur: »Parvuli petierunt panem, et non erat qui frangeret eis (Thren. IV, 4).« [Col. 0808A] Miseri Judaei, qui panem quidem habent, sed qui panem eis frangeret, non habent. Nobis autem fregit panem. Nobis Scripturas exposuit, et sensum aperuit Jesus Christus Dominus noster, qui cum Patre, et Spiritu sancto vivit et regnat in saecula saeculorum. Amen.



423 HOMILIA LXX. FERIA III POST DOMINICAM PASCHAE.





[ADMONITIO.]

ADMONITIO. Post expositionem superioris loci evangelici immediate haec alia succedit interpretatio in eumdem Lucam, cujus lectio sub num. 50 eadem est ac homiliae apud Marchesium, p. 71, atque plane consimilis homilia 89 inter Eusebianas relata.



LECTIO S. EVANGELII SECUNDUM LUCAM (XXIV, 30).

In Illo tempore, stetit Jesus in medio discipulorum [Col. 0808B] suorum, et dixit eis: Pax vobis. Et reliqua.

Inc.: Loquebantur discipuli de Jesu, et ea quae viderant in commune referebant, etc.

Des.: Ideoque a Catholicis consignari praecipiunt, qui ab eis baptizati sunt.



HOMILIA LXXI. FERIA IV POST DOMINICAM PASCHAE.





[ADMONITIO.]

ADMONITIO. Qui illustrationem l. h. evangelici legerint , jam et homiliam hac pro die assignatam assecuti sunt; nihil enim neque in supposito Eusebio, ubi est hom. 90, neque in Marchesio pag. 72, tom. II additum reperitur.



LECTIO S. EVANGELII SECUNDUM JOANNEM (XXI, 1).

In illo tempore: Manifestavit se iterum Jesus discipulis suis. Et reliqua.

Inc.: Quid est enim, quod apostolus Petrus de [Col. 0808C] piscatione a Domino vocatus, etc.

Des.: De illis manifestationibus loquitur, quae vel omnibus vel pluribus in unum collectis factae sunt.



HOMILIA LXXII. FERIA V POST DOMINICAM PASCHAE.





[ADMONITIO.]

ADMONITIO. Superiori omnino similem dicimus hanc homiliam, cum tota eodem ex commentario eruta sit, nec occurrit, quod aliud de ea admoneamus. Sed num. 91 exstat in Eusebio, et in Marchesio pag. 73, tom. II.



LECTIO S. EVANGELII SECUNDUM JOANNEM (XX, 11).

In illo tempore, Maria stabat ad monumentum. Et reliqua.

Inc.: Recedunt discipuli, stat Maria, et plorat, [Col. 0808D] etc.

Des.: Quia vidi Dominum, et haec dixit mihi.



HOMILIA LXXIII. FERIA VI POST DOMINICAM PASCHAE.





[ADMONITIO.]

ADMONITIO. Homilia auctor S. Bruno, cum pauca visa fuerint quae ad illustrationem hujusce Evangelii attulerat in commentario, assumptis tantum primis ejus verbis, haec ut hic exscribimus addidit; reliqua in comment. Matth. sub 106, habentur. Apud Eusebium est hom. 92, et in Marchesio pag. 73.



424 LECTIO S. EVANGELII SECUNDUM MATTHAEUM (XXVIII, 16).

In illo tempore, undecim discipuli abierunt in Galilaeam, etc.

Haec autem visio quando facta sit incertum habeo; quoniam Thomas, qui unus erat ex istis ante dies [Col. 0809A] octo Dominum vidisse narratur. Sed non vacat a mysterio, quod de Judaea in Galilaeam discipulos suos Dominus ire praecepit, ibique se illis manifestare voluit. Narrant enim evangelistae, mulieres ad sepulcrum Domini venisse, et angelum eis dicentem audisse: »Nolite timere, scio enim, quod Jesum quaeritis Nazarenum crucifixum; surrexit, non est hic. Sed, cito euntes, dicite discipulis ejus et Petro, quia praecedet vos in Galilaeam, ibi eum videbitis, sicut dixit vobis (Matth. XXVIII, 5).« Quid autem mulieres significent, et quare se illis post resurrectionem prius Dominus manifestare voluerit, cur etiam Petrus nomine vocetur, jam superius exposuimus. Dicendum est igitur quid per Galilaeam, et quid per montem, ad quem eos venire constituit, [Col. 0809B] significetur. Galilaea namque, quae transmigratio interpretatur, Ecclesiam significat. Magna quidem de peccatoribus transmigrantibus ad ipsam; magna vero et de justis transmigrantibus ab ipsa. Sed quid ad Ecclesiam venisse profuit, nisi et montem ascendamus, in quo se Dominus videndum esse constituit? Mons iste, hoc Evangelium mihi esse videtur, in quo Christi passio et resurrectio nuntiatur, in quo et ipse suis discipulis manifestatur. Sed vis audire Jesum suis discipulis in hoc monte loquentem? Audi, et intellige: »O stulti, inquit, et tardi corde ad credendum in omnibus, quae locuti sunt prophetae! Nonne sic oportuit pati Christum, et resurgere a mortuis, et ita intrare in gloriam suam?« (Luc. XXIV, 25.) »Itaque palpate, et videte, quia [Col. 0809C] spiritus carnem et ossa non habet, sicut me videtis habere (ibid., 39).« Sunt autem et multa alia, quibus se Dominus in hoc monte suis discipulis manifestat. Vis etiam videre Jesum in monte David, id est in Psalterio se manifestantem, et discipulos alloquentem? »Ego, inquit, dormivi, et somnum coepi, et resurrexi, quoniam Dominus suscepit me (Psal. III, 6).« Et iterum: »Foderunt manus meas, et pedes meos, dinumeraverunt omnia ossa mea. Ipsi vero consideraverunt, et inspexerunt me, diviserunt sibi vestimenta mea, et super vestem meam miserunt sortem (Psal. XXI, 17).« Sed quid dicimus? Tot sunt montes, quot et prophetae; tot sunt montes, quot et librorum volumina. De his enim montibus [Col. 0809D] scriptum est: »Levavi oculos meos ad montes, unde veniet auxilium mihi (Psal. CXXI, 1).« Et alibi: »Ut quid suspicamini montes coagulatos, mons in quo beneplacitum est Deo habitare?« (Psal. LXVII, 17.) »Venite, igitur ascendamus ad montem Domini, et ad domum Dei Jacob, et docebit nos vias suas, et ambulabimus in semitis ejus (Psal. II, 3).« Ideo enim et apostoli in Galilaeam abierunt, et in montem, ubi constituerat illis Jesus, et videntes eum adoraverunt, quidam autem dubitaverunt. Ego quidem puto, quod illi, qui dubitaverunt, haereticos significabant, qui ex nobis quidem exierunt; sed non erant ex nobis. Sequitur: Et accedens Jesus locutus est eis dicens: Data est mihi omnis potestas in coelo, et in terra, etc.

(Hujus homil. reliquum in comm. habetur.)



HOMILIA LXXIV. SABBATO IN ALBIS.
[Col. 0810A]




[ADMONITIO.]

ADMONITIO. Brevissime me expediam aiens, non aliunde quaerendam homiliam hujus diei, quam in comment. in Joan. num. 51. Iisdem verbis in supposito Eusebio num. 93, et in Marchesio pag. 74 legitur.



LECTIO S. EVANGELII SECUNDUM JOANNEM (XXII, 1).

In illo tempore, una Sabbati Maria Magdalene venit mane cum tenebrae essent ad monumentum. Et reliqua.

Inc.: Quantum ad litteram magnus amor compellebat hanc mulierem, etc.

Des.: Diximus enim per Scripturam linteamina significari.



HOMILIA LXXV. DOMINICA IN ALBIS.





[ADMONITIO.]

ADMONITIO. Hanc homiliam similiter praestat idem commentarius toto num. 51. Quanta in eo effulgeat doctrina, disserendique copia jam lectores admiratos opinor. Quod majus argumentum afferri potest, ut evincantur de plagio, qui harum homiliarum auctorem fecerunt Eusebium Emisenum inter quas est 94. Si fons ostendatur a qua omnes emanarunt, Marchesius affert pag. 74.



425 LECTIO S. EVANGELII SECUNDUM JOANNEM (XX, 19).

In illo tempore, cum sero esset die illa una Sabbatorum, et fores essent clausae, etc. Et reliqua.

Inc.: Quicunque intelligit illud, quod scriptum est, etc.

Des.: Alii evangelistae caetera ejus facta non scripsissent.



HOMILIA LXXVI. DOMINICA I POST PASCHAM.
[Col. 0810C]




[ADMONITIO.]

ADMONITIO. Cum praesentis dici homilia constet partim ex expositione in Joannis evangelium num. 30, pag. 465, partim ex additis tum in principio, tum versus finem, eam ut Marchesius publicavit tom. II, pag. 75, et Eusebii Emiseni editores num. 94, sed multis in locis emendatam, lectoribus exhibemus.



LECTIO S. EVANGELII SECUNDUM JOANNEM (X, 11).

In illo tempore, dixit Jesus discipulis suis: Ego sum pastor bonus. Et reliqua.

Ego, inquit, sum pastor bonus. Audite hoc, pastores, et a me uno pastore boni pastores esse discite. Bonus enim pastor est, qui animam suam dat pro ovibus suis. Haec est definitio boni pastoris, hoc ego feci, hoc et vos facite, si necesse fuerit. »Majorem [Col. 0810D] enim dilectionem nemo habet, quam ut animam suam ponat quis pro amicis suis. Mercenarius autem, et qui non est pastor, cujus non sunt oves propriae, videt upum venientem, et dimittit oves, et fugit. (Joan. XV, 13).« Bonus pastor fuit Jacob, bonus pastor et Moyses, bonus pastor erat et David, qui pro tuendis ovibus, ursis et leonibus, quamvis puer esset, adhuc se objicere non timebat. Nam et leonem, et ursum ipse interfecit, sicut ad Saul loquens ipse testatur. Illi enim ursi, et leones vitia, et malignos spiritus, haereticos et schismaticos significabant, contra quos nunc Ecclesiae pastores pugnant et dimicant. Non erat ille mercenarius, qui dimissis ovibus fugeret, et luporum impetus formidaret. Ille igitur bonus pastor hunc pastorem optimum significabat, [Col. 0811A] qui modo in hoc Evangelio loquitur dicens: Ego sum pastor bonus, etc. Sed vis videre etiam ipsum David boni pastoris definitionem, quae hic describitur adimplesse, et pro suis ovibus animam ponere voluisse? Cum enim angelus ad populum descendisset, et evaginato gladio multos interfecisset, morti se ipse objiciens clamavit dicens: »Ego sum, Domine, qui peccavi; ego inique egi; isti, qui oves sunt, quid fecerunt? Vertatur, obsecro, manus tua contra me, et contra domum patris mei (II Reg. L, 17).« Dicat itaque noster David, filius autem illi David, sed fortior quam ille David, ego sum pastor bonus. Quod autem pastorem se Dominus dicit, dignatio est, non praesumptio; inclinatio est, non dignitatis alicujus aliqua sublimatio. Sed non dedignatur [Col. 0811B] se pastorem dicere, qui pastoris officium, injurias et labores non est dedignatus obire. Ipse est, de quo propheta ait: »Sicut pastor gregem suum pascit, et in brachio suo congregabit agnos, et in sinu suo levabit, fetas ipse portabit (Isa. XL, 11).« Cui autem non videatur injuriosum esse, ut agnos, et oves fetidas, et sordidas in sinu congreget, et super humeros portet? Tales tamen erant oves Christi, tales prius eraut omnes homines, quod ipse suo sanguine lavit, et aquis baptismatis mundavit, et propriis humeris ad pascua reportavit. Sed dicat idem propheta qualis secundum divinitatem sit, qui secundum humanitatem tantum se humiliare voluit. »Quis, inquit, mensus est pugillo aquas, aut coelos palmo ponderavit? Quis appendit tribus digitis molem [Col. 0811C] terrae, et libravit in pondere montes, et colles in statera?« (ibid., 12.) Ipse, inquam, qui injurias pastoris sustinuit, ipse est, qui fabricavit coelum et terram. Ipse est, qui pugillo metitur terram, qui pluviae guttas, et stellarum numerum novit. Ipse est, qui virtute omnipotentis Trinitatis quasi trium digitorum operatione libravit in pondere montes, et colles in statera, ipse in medio firmamento terram stabilivit, quae suis librata ponderibus, cum nullum habeat fundamentum, nusquam tamen cadere potest. Denique ipse est, qui in pondere, numero et mensura omnia fecisse legitur. Certum enim pondus, et certum numerum, certamque mensuram omnibus posuit, ultra quae se extendere nulla valet creatura. [Col. 0811D] Tot igitur erunt homines quos ipse disposuit, ejus ponderis gravitatem et fortitudinem, ejus virtutis, sapientiae, honoris, dignitatis quantitatem; et mensuram unusquisque habebit, quam ipse ante tempora habere disposuit. Ideo enim et ventis pondus dedisse legitur, quia angelicis potestatibus, et justorum animabus eam gravitatem et fortitudinem tribuit, ut superbiae gravitate a proprio statu moveri non possint. Hanc autem gravitatem, et hoc pondus ille non habuit, qui superbiae levitate elevatus dixit: 426 »In coelum ascendam, super astra Dei exaltabo solium meum (Psal. XIV, 13).«---»In voluntate igitur tua, Domine, universa sunt posita, et non est qui possit tuae resistere voluntati (Esther XIII, 9).« Sequitur: Mercenarius autem, et qui non est pastor, [Col. 0812A] cujus non sunt oves propriae, vidit lupum venientem et dimittit oves et fugit. Mercenarius enim est ille episcopus, qui in pascendis et regendis ovibus sola temporalia et transitoria quaerit, qui non amore coelestis patriae, sed pro lucro et mercede rerum temporalium oves Dominicas pascit. Et iste quidem apud Deum pastor non est, etsi ab hominibus pastor dicatur; hic autem non oves proprias habet, sed mercede conductas. Si enim propriae essent, diligeret ut proprias, et se pro eis periculis objicere non dubitaret. Sed videt lupum venientem, videt diabolum ejusque satellites imminentes (satellites namque diaboli haeretici et schismatici sunt, omnesque deceptores), et dimittit oves, et fugit. Dimittit utique non auxiliando, veritatem non praedicando, constantiam et [Col. 0812B] patientiam non admonendo, et haeresi resistendo. Unde per Ezechielem a Domino dicitur: »Non ascendisti ex adverso, neque posuisti murum pro domo Israel, ut staretis in praelio in die Domini (Ezech. XIII, 5).« Omnia enim haec verba muri quidam sunt, quibus ab haereticis oves Ecclesiae defenduntur; his lupus pellitur, his vincitur, et his fugatur. Mercenarius autem fugit, quia mercenarius est, et non pertinet ad eum de ovibus. Non enim fugeret, si mercenarius non esset, non fugeret, si pro amore et charitate, et non pro mercede serviret. »Perfecta enim charitas foras mittit timorem (I Joan. IV, 18).« Et ideo quidem fugit, quia non pertinet ad eum de ovibus. Ego sum pastor bonus, et cognosco oves meas, et cognoscunt me meae. Novit enim Dominus qui [Col. 0812C] sunt ejus. Cognoscere autem Deum, diligere est. Unde et quibusdam in judicio dicturus est: »Amen dico vobis, nescio vos (Matth. XXV, 12);« id est non diligo vos. Alioquin qui omnia scit, quomodo ignorare aliquid potest? Quod igitur ait, et cognosco meas, et cognoscunt me meae, tale est ac si diceret: Et diligo meas et diligor a meis. Sed quomodo cognosco? Vis audire quomodo? Sicut novit me Pater, et ego agnosco Patrem. Sic, inquit, cognosco, id est diligo meas et diligor a meis, sicut diligor a Patre et diligo Patrem. Unde et in sequentibus ait: »Sicut dilexit me Pater, ego dilexi vos (Joan. XV, 9).« Itemque: »Non pro his rogo tantum, sed et pro eis qui credituri sunt per verbum eorum in me, ut omnes [Col. 0812D] unum sint, sicut et tu Pater in me, et ego in te, ut et ipsi in nobis unum sint. Et animam meam pono pro ovibus meis (Joan. XVII, 20).« Inde, inquit, probatur, quod diligam eos, quia animam meam pono pro ovibus meis. Nisi eas dilexisset, animam pro eis non posuisset. Et alias oves habeo, quae non sunt ex hoc ovili, et illas oportet ad me adducere, et vocem meam audient, et fiet unum ovile, et unus pastor. Hoc est enim, quod Apostolus ait: »Ipsa est pax nostra, qui fecit utraque unum (Ephes. II, 14).« Junxit enim duos parietes, unum ex circumcisione, et alterum ex praeputio venientem. Judaeis enim loquebatur Dominus, quibus se gentiles jungere promittebat, ut ex duobus populis una domus aedificaretur, et una Ecclesia construeretur. Facta est igitur pax [Col. 0813A] inter Judaeos et gentiles: unum est ovile, unus est pastor: unam legem tenent, unum Deum adorant, et unius pastoris vocem sequuntur. [Hos autem duos ovium greges, hos duos Ecclesiae parietes, Moyses quoque significavit, quando ex decem cortinis, jubente Domino, tabernaculum fieri praecepit. Erant autem quinque cortinae in pariete uno angulis hyacinthinis sibi mutuo conjunctae. Erant autem et aliae quinque in pariete altero simili modo sibi contextae. Quinque vero, et quinque idem duo parietes aureis vinculis sibi invicem jungebantur, ex quibus videlicet duobus parietibus unum tabernaculum construebatur. Omnes autem cortinae opere plumario contextae erant, pulchraque varietate distinctae. Haec autem quid significent in Exodo exposuimus].



HOMILIA LXXVII. DOMINICA II POST PASCHAM.
[Col. 0813B]




[ADMONITIO.]

ADMONITIO. Ex duobus partibus instructam indicamus hanc homiliam, quarum primam, ab initio scilicet, usque ad verba: Tanta soboles tam nobilium filiorum ubique gentium germinavit videant lectores sub num. 47 comment. in Joannem, et alteram in expositione Apocalypsis cap. 12. Multo emendatiorem in editione nostra quam in Marchesio pag. 76 et 77 lectionem habebunt. Eadem est in supposito Emiseno num. 97.



LECTIO S. EVANGELII SECUNDUM JOANNEM (XVI, 16).

In illo tempore, dixit Jesus discipulis suis: Modicum, et jam non videbitis me, et iterum modicum et videbitis me. Et reliqua.

Inc.: Modico enim tempore in sepulcro Dominus jacuit.

[Col. 0813C] Des.: Et gaudium vestrum nemo tollet a vobis.



427 HOMILIA LXXVIII. DOMINICA III POST PASCHAM.





[ADMONITIO.]

ADMONITIO. Pro hac instituenda homilia usus est auctor, ut in aliis frequentissime fecit, suis commentariis Evangelia. Cum igitur Evangelium decurrentis Dominicae sit ex Joan. cap. XVI prior pars homiliae eadem est in expositione textus, quemadmodum extrema. Sed in medio plura addidit S. episcopus, quibus ne priventur lectores una cum priori parte a Marchesio pag. 77 exscribere curavimus, facto primum cum aliis editionibus collatione, et expunctis erratis multis; reliqua vero ex comment. in Joan. num. 46, comparare poterunt. In Eusebio est hom. 98.



LECTIO S. EVANGELII SECUNDUM JOANNEM (XVI, 5).

In illo tempore, dixit Jesus discipulis suis: Vado ad [Col. 0813D] eum qui me misit. Et reliqua.

Dixerat superius beatus Petrus: »Domine, quo vadis (Joan. XIII, 36);« sed jam nunc ejus sermonibus omnes edocti et instructi, nemo eum interrogat quo vadit, quoniam certissime scivit quia ad Patrem vadit. Ut quid interrogarent, quod sciebant, et unde non dubitabant: Sed quia locutus sum vobis, tristitia implevit cor vestrum. Videbat enim eos conturbatos de recessu suo, quem modo audierunt et cognoverunt in sermone suo. Quis enim non doleret a tali, ac tam bono, tam dulci, tamque suavi Domino separari? Sed ego veritatem dico vobis: Expedit vobis ut ego vadam. Quid enim Veritas nisi veritatem dicere potest? Dicit igitur hoc non tantum sermonem [Col. 0814A] suum confirmando, quantum illorum corda consolando. Si enim non abiero, Paracletus non veniet ad vos; si autem abiero, mittam eum ad vos. Quantumvis enim et ibi, et ubique semper Paracletus erat; si quidem Spiritus Domini replevit orbem terrarum, aliter tamen venturus erat. Sic enim ante tempora praedestinatum fuerat, ut prius Dei Filius de virgine nasceretur, moreretur, resurgeret, coelos ascenderet, et sic tandem Spiritus sanctus consolandis discipulis mitteretur. Sic erat dispositum, sic praefinitum, et aliter venire non poterat. Et cum venerit ille, arguet mundum de peccato, et de justitia, et de judicio. Hoc autem exponit, de peccato quidem quia non credunt in me. De justitia vero quia vado ad Patrem, et jam non videbitis me. De judicio [Col. 0814B] autem, quia princeps hujus mundi jam judicatus est. Ecce tria posuit in quibus Spiritus sanctus mundum redarguit: de quibus ipse quoque Filius Dei eum prius redarguerat. Tale est ac si diceret: Ego quidem ad Patrem vado; sed vobis Spiritum Paracletum mitto, qui mea vice vos doceat, confirmet et corroboret, qui in vobis et pro vobis loquatur, et per vos arguet mundun de peccato, et de justitia, et de judicio. De peccato quidem infidelitatis, quia non credunt in me; et quia non credunt in me, justitiam non operantur; et ideo arguet eos Spiritus sanctus etiam de justitia. Sed quare ipse vice mea, et non ego per meipsam? Quia ego ad Patrem vado, et jam non videbitis me. Ipse enim hanc redargutionem facere non poterat, nisi quia secundum carnem [Col. 0814C] coelos ascendebat, et quia corporaliter in hoc mundo ulterius non manebat, et non solum de peccato, et de justitia, verum etiam de judicio arguet mundum Spiritus sanctus. De quo judicio? De illo quidem, de quo superius ait: Nunc judicium est mundi. Nunc princeps hujus mundi ejicietur foras. Unde et bene hic dicitur: De judicio quidem, quia princeps hujus mundi jam judicatus est, id est foras ejectus est. De tali namque judicio ait Psalmista: »Judica, Domine, judicium meum, et causam meam (Psal. LXXIII, 22).« Itemque: »Judica judicium meum, et redime me (Psal. CXVIII, 154).« Quid igitur judicium mundi, nisi redemptio mundi? Quid est judicium mundi, nisi judicium, in quo judicatur, damnatur, et de cordibus fidelium ejicitur princeps [Col. 0814D] mundi? De hoc igitur judicio arguitur mundus; quia tanti beneficii ingratus adhuc sequitur principem mundi. Arguitur ergo mundus de peccato, quia in Christum credere noluit. Arguitur et de justitia, quam eo docente audivit, et servare noluit. Arguitur et de judicio, quia princeps mundi est damnatus, et mundus ipse liberatus; sed tanti beneficii ingratus nondum Christum sequitur suae salutis auctorem, sed potius diabolum deceptorem.

Potest autem et sic intelligi, quod ait: Ipse arguet mundum de peccato, de justitia, et de judicio, ac si diceret: Ipse arguet mundum de peccato suo, et de justitia mea, et de judicio suae pravae electionis. De peccato quidem, quia non crediderunt in me. Si [Col. 0815A] enim non venissem, et locutus eis fuissem, peccatum non haberent, nunc autem excusationem non habent de peccato suo. Arguet autem mundum de justitia mea, quam ego quidem habebam, tunc cum Dei Filium me esse 428 dicebam. Ipsi vero econtra injuste clamabant, secundum legem debet mori, quia Filium Dei se fecit. Haec autem mea justitia nunc manifestabitur, quia ecce ego nunc ad Patrem vado, et jam non videbitis me. Neque enim ad eum quasi ad Patrem ire potuissem, si ejus filius non fuissem. Et alii quidem omnes ibant ad eum, quasi ad Dominum, solus autem filius ivit ad eum quasi ad Patrem. Arguet praeterea mundum Spiritus sanctus de judicio pravae suae electionis, quo videlicet judicio mundi principi, qui jam damnatus et judicatus est, [Col. 0815B] servire elegit, et me suae salutis auctorem damnavit et reprobavit. Sequitur: Adhuc habeo vobis multa dicere, sed non potestis portare modo. Cum autem venerit Spiritus ille veritatis, docebit vos omnem veritatem. Multa, inquit, jam dixi vobis, multa adhuc habeo dicere vobis, quae ideo non potestis portare modo, quia illam tantam mei Spiritus plenitudinem nondum vobis infundere volo. Quare? Ut omnia suo tempore fiant, ut prius coelos ascendam, et tunc effundam de Spiritu meo super omnem carnem, et prophetabunt. Cum autem venerit Spiritus ille veritatis, qui nihil docet, nisi veritatem de quibuscunque rebus vos docuerit, sine alicujus falsitatis admistione integram et perfectam omnem vos docebit veritatem. Et propter hoc quidem quia Spiritus sanctus docet omnem veritatem, [Col. 0815C] Dominus et Salvator noster de Spiritu sancto dicere videtur, quod omne peccatum et blasphemia remittetur hominibus, spiritus autem blasphemiae non remittetur. Et quidem quicunque peccaverit in Patrem, remittetur ei, et qui peccaverit in Filium dimittetur ei, qui autem peccaverit in Spiritum sanctum non dimittetur ei neque in hoc saeculo, neque in futuro. Unum igitur peccatum est, praeter ipsum nullum aliud est, quod hominibus non remittatur. Hoc autem est veritati credere nolle. Ideo enim pereunt Judaei et pagani, quia veritati credere nolunt. Quicunque igitur est, qui vult ut dimittantur peccata sua, credat veritati, et si Christianus non est, convertatur ad fidem, et baptizetur. Hoc enim Veritas dicit, quia non crediderit, condemnabitur. [Col. 0815D] Si vero Christianus est, credat veritati, recedat a peccato, poeniteat et dimittetur ei peccatum. Dicit Propheta de Spiritu sancto: »Hodie si vocem ejus audieritis, nolite obdurare corda vestra (Psal. XCIV, 8).« Dicit et Apostolus per Spiritum sanctum: »Secundum duritiam autem tuam, et cor impoenitens thesaurizas tibi iram in die irae, et revelationis justi judicii Dei (Rom. II, 5).« Hoc autem verum est, ut quicunque veritati indurato corde credere noluerit, non dimittetur ei neque in hoc saeculo, neque in futuro. Sicut autem proprium est Filio carnem suscepisse et mundum a morte perpetua suo sanguine liberasse, ita et Spiritui sancto proprie pertinere videtur, ut a Patre Filioque [Col. 0816A] procedens per apostolos, Ecclesiaeque doctores omnem veritatem doceat et praedicet. Unde et Dominus ait: »Non enim vos estis qui loquimini, sed Spiritus Patris vestri qui loquitur in vobis (Matth. X, 20).« Quamvis igitur in totam Trinitatem peccet quicunque in unam de tribus personis peccat; tamen in Spiritum sanctum peccare videtur quicunque veritati non credens ejus doctrinae, et magisterio contradicit. Sequitur: Non enim loquetur a semetipso, sed quaecunque audiet loquetur, etc.



HOMILIA LXXIX. DOMINICA IV POST PASCHAM.





[ADMONITIO.]

ADMONITIO. Nihil proferunt Emisenus et Marchesius hac in homilia, quam primus sub num. 90 tradit, alter pag. 76, quod desit in commentario; cujus etiam lectio multo etiam perfectior est quam [Col. 0816B] in illis. Lectores igitur adeant in Joannem num. 48.



LECTIO S. EVANGELII SECUNDUM JOANNEM (XVI, 23).

In illo tempore, dixit Jesus discipulis suis: Amen, amen dico vobis, si quid petieritis Patrem in nomine meo. Et reliqua.

Inc.: Si consideremus, quibus haec verba specialiter, etc.

Des.: Qui jam cum suo principe superatus est.



429 HOMILIA LXXX. IN LITANIA MAJORI.





[ADMONITIO.]

ADMONITIO. Rursus occurrit hic alia homelia ex duobus commentariis in Lucam et in Matthaeum constans; pars prima, quae immediate sequitur Evangelii locum, est ex comment. in Lucam a num. 24 usque in finem; partem alterum accepit auctor ex Matth. comment. num. 21. Legitur in [Col. 0816C] Marchesio pag. 80.



LECTIO S. EVANGELII SECUNDUM LUCAM (XI, 5).

In illo tempore, Jesus dixit discipulis suis: Quis vestrum habebit amicum, et ibit ad illum media nocte. Et reliqua.

Inc.: His enim verbis admonemur ut Spiritum sapientiae.

Des.: Mali vero mala data petentes a malo patre mala data suscipiunt.



HOMILIA LXXXI. IN NATIVITATE APOSTOLORUM PHILIPPI ET JACOBI.





[ADMONITIO.]

ADMONITIO. Eximia loci hujus evangelici expositio tanta perspicuitate atque verborum consolantium affluentia est scripta, ut legi nequeat, quin animus ad maximam promissorum bonorum spem accendatur. Infinita divini reparatoris charitas, quae in consolandis discipulis triumphat, nos [Col. 0816D] etiam recreat et confortat, cum ejusdem dilectionis fieri participes possumus, si ei aeque obsequentes, et fideles erimus. Homilia ex integro praebet comment. in Joan. num. 39.



LECTIO S. EVANGELII SECUNDUM JOANNEM (XIV, 2).

In illo tempore, dixit Jesus discipulis suis: Non turbetur cor vestrum. Et reliqua.

Inc.: Ego, inquit, vado, et quo ego vado, vos non potestis venire, etc.

Des.: Multum enim glorificatur Pater in Filio, dum talia fiunt in nomine Filii.



HOMILIA LXXXII. IN INVENTIONE SANCTAE CRUCIS.





[ADMONITIO.]

ADMONITIO. Ne quod persaepe dictum est, de hisce homiliis repetamus, quae fere omnes sunt eaedem evangelicae expositiones, satis erit admoneresequentem [Col. 0817A] omnino haberi in comment. in Joannem num. 7 a capite usque ad finem, et collatam cum Eusebio nihil ab illo differre.



LECTIO S. EVANGELII SECUNDUM JOANNEM (III, 1).

In illo tempore, erat autem homo ex Pharisaeis Nicodemus nomine. Et reliqua.

Inc.: Bonus homo iste Nicodemus jam credulus quidem, sed nondum in charitate perfectus.

Des.: Omnis qui credit in eum non pereat, sed habeat vitam aeternam.



HOMILIA LXXXIII. IN APPARITIONE S. MICHAELIS ARCHANGELI.





[ADMONITIO.]

ADMONITIO. Facta collatione homiliae hujus cum comment. in Matth. num. 74, c. 1, in quo Evangelii locus desumptus est, praeter pauca verba in principio addita in Marchesio pag. 82, reliqua [Col. 0817B] eamdem referunt expositionem.



430 LECTIO S. EVANGELII SECUNDUM MATTHAEUM (XVIII, 1).

In illo tempore, accesserunt discipuli ad Jesum, dicentes: Quis putas major est in regno coelorum. Et reliqua.

Inc.: Accesserunt utique discipuli ad Jesum non loquendo, sed cogitando, etc.

Des.: Humiliavit semetipsum factus obediens usque ad mortem.



HOMILIA LXXXIV. IN ASCENSIONE DOMINI.





[ADMONITIO.]

ADMONITIO. Quamvis pauca admodum sint huic homiliae in principio addita Evangelii expositioni, ut habetur in editione, quae pariter in Emiseno [Col. 0817C] hom. 82 leguntur; attamen cum ex illis auctor S. Bruno magis magisque dignoscatur, ea omittere non judicavimus; aggreditur enim Simoniacos, quod perpetuo agit, quoties ei opportunitas venit. Est in Marchesio pag. 83.



LECTIO S. EVANGELII SECUNDUM MARCUM (XVI, 14).

In illo tempore, recumbentibus undecim discipulis, apparuit illis Jesus, et exprobravit incredulitatem eorum, etc. Et reliqua.

Inc.: Venit ad discipulos suos Dominus Jesus, invenit eos recumbentes, invenit eos manducantes et bibentes, discubuit cum illis, manducavit et bibit cum illis, ut se non phantasticum, sed verum corpus assumpsisse ostenderet, et sua praesentia eos roboraret. Redarguit eos de infidelitate sua, confirmavit eos colloquio suo. Et sicut scriptum est: »Convescens [Col. 0817D] praecepit eis ab Hierosolymis ne discederent, sed exspectarent promissionem Patris (Act. I, 4).« Quicunque igitur es, qui Spiritus sancti promissionem exspectas, noli ab Hierosolymis discedere, noli Ecclesiam relinquere, noli sanctorum consortium deserere, ibi exspecta, ibi mane, quia nulli extra Ecclesiam datur Spiritus sanctus, et eos etiam qui habent, si ab ea se separaverint, derelinquit. Redarguit autem eos propter duritiam suam, reprehendit eos de infidelitate cordis sui. Quamvis enim Simon Petrus, ut Maria Magdalena, etc., his incipit expositio in Evangelium, iisdemque prosequitur homilia usque in finem: In omnem terram exivit sonus eorum, et in fines orbis terrae verba eorum.



HOMILIA LXXXV. DOMINICA POST ASCENSIONEM.
[Col. 0818A]




[ADMONITIO.]

ADMONITIO. Eximiores inter homilias haec referri potest ob praeclaram, quam tradit de processione Spiritus sancti a Patre, et Filio doctrinam contra Graecos, qui Spiritum sanctum a Patre tantum procedere contendebant. Eadem est in supposito Emiseno sub num. 102, in Marchesio pag. 44, et in comment. in Joannem num. 45.



LECTIO S. EVANGELII SECUNDUM JOANNEM (XV, 26).

In illo tempore, dixit Jesus discipulis suis: Cum venerit Paracletus, quem ego mittam vobis a Patre, etc.

Inc.: Semper Salvator noster tristibus miscet laeta.

Des.: Hac tali consolatione praemunire necessarium non esse.



HOMILIA LXXXVI. IN DIE PENTECOSTES.
[Col. 0818B]




[ADMONITIO.]

ADMONITIO. Non inferior superiore videbitur homilia huic solemnitati assignata, si copia et soliditas dogmatum inspiciatur, atque excellentia moralium praeceptorum observetur, quibus diei hujus mysterium illustrat auctor atque exposuit. Constat autem ex fine num. 40 comment. in Joannem ab illis verbis: Qui habet mandata mea, et servat ea, ipse est qui diligit me, et toto sequenti numero 41. In Emiseno, et in codice Laurentiano prooemium illud omissum est, et incipit homilia ab expositione textus Joannis, et desinit inde ut Marchesius habet pag. 85 et seq.



431 LECTIO S. EVANGELII SECUNDUM JOANNEM (XIV, 23).

Respondit Jesus. Et reliqua.

Inc.: Dominus Salvator noster paulo superius discipulis loquitur dicens: Qui habet mandata mea, etc.

[Col. 0818C] Des.: Coelum attendite, quia inde originem habetis.



HOMILIA LXXXVII. DOMINICA OCTAVA PENTECOSTES.





[ADMONITIO.]

ADMONITIO. Exscripsimus ex Marchesio pag. 86 homiliam hanc, cujus nullum est vestigium in comment. in Evang. Lucae. Fatemur tamen aliqua excerpta esse a capite 6 lib. I sententiarum, cui titulus est De Misericordia. In collectione homiliarum Eusebii Emiseni haec non reperitur.



LECTIO S. EVANGELII SECUNDUM LUCAM (VI, 36).

In illo tempore, dixit Jesus discipulis suis: Estote misericordes. Et reliqua.

Estote, inquit, misericordes, sed quomodo? Sicut et Pater vester coelestis misericors est. Ipse est enim, qui solem suum oriri facit super bonos et malos, et pluit super justos et injustos. Ipse non solum misericors, [Col. 0818D] sed ipsa quoque misericordia est; qui neminem vult perire, sed omnes vult salvos fieri et ad agnitionem Veritatis venire. Sic igitur et vos estote misericordes, hanc misericordiae regulam tenete. Magna est virtus misericordiae, omnibus aliis virtutibus superior est. Unde et ad populum dicitur: »Suavis Dominus universis, et miserationes ejus super omnia opera ejus (Psal. CXLIV, 9).« Unde bene apud Graecos oleos vocatur. Sicut enim in liquoribus oleum, ita et in bonis operibus misericordia est superior. Quemcunque enim liquorem in oleum fundas, oleum semper desuper natat. Oleo baptismus sanctificatur, oleo Ecclesia consecratur. Nos quoque ideo oleo toties uncti sumus, ut semper misericordiae [Col. 0819A] memores simus, et nunquam pietatis et misericordiae obliviscamur. Hinc est etiam, quod Dominus ait: »Misericordiam volo, et non sacrificium (Matth. IX, 13).« Sunt autem et alia multa, quae de misericordia dici possunt; siquidem »misericordia Domini plena est terra (Psal. XXXII, 5).« Sed quis sapiens custodiet haec, et intelliget misericordias Domini?« (Psal. CVI, 43.) Estote ergo misericordes, et ita misericordes sicut et Pater vester misericors est. Omnes diligite, neminem odio habeatis; orate pro persequentibus et calumniantibus vos, »ut sitis filii Patris vestri, qui in coelis est (Matth. V, 45).«---Nolite condemnare, et non condemnabimini. Quare ergo judices constituti sunt? Quare et leges positae sunt? Gaudeant igitur homicidae, laetantur adulteri, exsultent [Col. 0819B] sacrilegi; nihil eis ulterius timendum est, si jam neque judicandi, neque damnandi sunt. Quare ergo scriptum est: »Maledictus omnis, qui prohibet gladium suum a sanguine (Jerem. XLVIII, 10).« Quare laudantur filii Levi, qui zelo justitiae ne ipsis suis parentibus pepercerunt? Quare Dei sapientia dicit: »Diligite justitiam qui judicatis terram (Psal. II, 10).« Quare et Psalmista ait: »Judicate egeno et pupillo; humilem et pauperem justificate?« (Psal. LXXXI, 3.) Quare toties in lege praecipitur. Si quis fecerit hoc et illud, morte moriatur? Aliter intelligendum est. Non judicandi licentia aufertur, non justitia prohibetur; temeritas tollitur, ambitio vetatur, et crudelitas interdicitur. Tale est igitur ac si diceret: Nolite judicare sine misericordia, ubi misericordia haberi [Col. 0819C] et custodiri potest. Nolite condemnare, nolite in danda sententia esse praecipites. Exspectate dum ire transeat; sustinete dum mensa furore conquiescat. Non in voluntate, sed in justitia sit judicium nostrum. Non secundum voluntatem judicetis; sed diu deliberata sententia tandem nocentes et impios condemnetis. Sic enim facit Pater vester qui in coelis est; sic facit ille, qui plenus misericordia, qui etiam damnando impios, nunquam recedit a misericordia. Illa, inquam, hoc facit, qui »non vult mortem peccatoris, sed ut convertatur, et vivat (Ezech. XVIII, 33).« Quare igitur eos occidit? Quare eos damnat, et judicat? Non vult quidem ut moriantur, sic tamen si convertantur, si perverse agere conquiescant, et ad poenitentiam redeant. Hoc autem si feceritis, et [Col. 0819D] si ita judicaveritis, neque judicabimini, neque condemnabimini. Judicate iniquos, damnate superbos et impios. Eos videlicet et impios et superbos, qui neque ad poenitentiam redeunt, neque a sua impietate quiescunt. Impropriis autem causis, et in quibus judices constituti non estis, omnibus dimittite, omnibus veniam date, ut non plus contra vos fratres vestri valeant peccare, quam vos eis peccata dimittere. »Si enim dimiseritis omnia peccata eorum, Pater vester dimittet vobis peccata vestra (Matth. VI, 12);« contra vero: »Nisi dimiseritis omnibus peccata eorum, nec Pater vester dimittet vobis peccata vestra (ibid.).«---Mensuram bonam, et confertam, et coagitatam, et supereffluentem dabunt in sinum vestrum. [Col. 0820A] His autem 432 verbis quid aliud significatur, nisi quia omnibus bonis, omni laetitia, omni dignitate, omni beatitudine abundabitis, si et vos peccantibus dimiseritis, et a pietate et misericordia non recesseritis. Unde et subditur: Eadem mensura, qua mensi fueritis, remetietur vobis. Dicebat autem et illis hanc similitudinem. Nunquid potest caecus caecum ducere? Nonne ambo in foveam cadunt? Ac si dicat: Non omnium est judicare, non omnium est condemnare, non ad omnes pertinet sententiam de peccatis dare. Hoc solummodo judicum est, hoc solummodo praelatorum est. Caeci igitur sunt, et mentis oculos amiserunt, quicunque id quidem, quod suum officium non est, et quod eis interdictum est, agere praesumunt. Tales autem dum temerarie quidem [Col. 0820B] alios, quamvis iniquos damnant et judicant, simul cum eis in foveam cadunt. In foveam utique damnationis aeternae. Et illi quidem propter peccata sua: isti vero propter temeraria, et iniqua judicia sua. »Non est discipulus super magistrum; perfectus autem erit omnis, si sit sicut magister ejus (Matth. X, 24).« Hoc autem ad superiora respicit; et tale est ac si dicat: Dixi vobis: Estote misericordes, et ita misericordes, sicut Dominus et magister vester misericors est. Illum sequimini, illum imitamini, illius formam et exemplum tenete. Ad illius formam et exemplum vivite. »Quid enim vides festucam in oculo fratris tui, trabem autem quae in oculo tuo est, non vides? Et quomodo potes dicere fratri tuo: Sine, ejiciam festucam de oculo tuo, ipse trabem in [Col. 0820C] oculo tuo non videns (Matth. VII, 3).« Nolite, inquit, judicare, et non judicabimini. Judica prius teipsum, quicunque es, damna prius, et corrige peccata tua. »Ejice prius trabem de oculo tuo, et tunc prospicies, ut educas festucam de oculo fratris tui (Luc. VI, 42; Matth. VII, 5).« Hoc enim interest inter festucam, et trabem, quod interest inter peccatum et crimen; Apostolus autem loquitur dicens: »Tu quis es, qui judicas alienum servum? Domino suo stat, aut cadit (Rom. XIV, 4).« Stabit autem: potens est Dominus statuere illum. »Nolite itaque ante tempus judicare, quoadusque veniat Dominus, qui illuminabit abscondita tenebrarum, et manifestabit consilia cordium. Et tunc laus erit unicuique a Deo (I Cor. IV, 5).« Qui vivit, et regnat in saecula saeculorum. Amen.



HOMILIA LXXXVIII. DOMINICA II POST PENTECOSTEN.
[Col. 0820D]




[ADMONITIO.]

ADMONITIO. Breviter monitos lectores facimus, quidquid homiliae diei praesentis nomine Marchesius pag. 87 produxit, id totum haberi in expositione Evangelii Lucae num. 16. Haec etiam homilia est in Emiseno pro Dom. V post Pentecosten.



LECTIO S. EVANGELII SECUNDUM LUCAM (V, 1).

In illo tempore, cum turbae irruerent in Jesum, ut audirent verbum Dei. Et reliqua.

Inc.: Stagnum Genesareth ipsum est quod mare Galilaeae.

Des.: Et subductis ad terram navibus, relictis omnibus, secuti sunt eum.



HOMILIA LXXXIX. DOMINICA III POST PENTECOSTEN.
[Col. 0821A]




[ADMONITIO.]

ADMONITIO. Homilia in Marchesio pag. 87 ab initio ad finem eadem continet, quae in comment. in Lucam num. 35 traduntur. Sed lectio nostra menda plura in veterem impressionem irrepta corrigit.



LECTIO S. EVANGELII SECUNDUM LUCAM (XV, 1).

Erant autem appropinquantes ad Jesum publicani et peccatores, ut audirent illam. Et reliqua.

Inc.: Apostolus enim Corinthiis scribens ait: Si quis fratres non amat, etc.

Des.: Non venit vocare justos sed peccatores ad poenitentiam.



433 HOMILIA XC. DOMINICA IV POST PENTECOSTEN.





[ADMONITIO.]

ADMONITIO. Immutato titulo eadem est commentario [Col. 0821B] in Evangelium Luc. num. 33. In Emiseno legitur in Dominica II post Pentecosten; in Marchesio autem pag. 88, ut ejus ordinem sequamur, in quarta. Nullam comperi inter eos discrepantiam.



LECTIO S. EVANGELII SECUNDUM LUCAM (XIV, 16).

In illo tempore, dixit Jesus discipulis suis similitudinem: Homo quidam fecit coenam magnam. Et reliqua.

Inc.: Hic enim homo ipse est, qui haec loquitur Jesus Christus.

Des.: Nemo simul cum sanctis addetur, nec in convivii epulas introibit.



HOMILIA XCI. IN NATIVITATE S. JOANNIS BAPTISTAE.





[ADMONITIO.]

ADMONITIO. Patiantur lectores hanc homiliam [Col. 0821C] duobus ex locis commentarii in Lucam componere quorum primus est num. 5 et incipit: Nascitur hodie Joannes Baptista major prophetis, et sequitur usque ad haec. Et non poteris loqui usque in diem, quo haec fiant. Alter paucis intermediis additis exstat num. 2 et incipit: Unde hoc sciam? Ego sum senex, et procedit ad haec usque: Loquitur enim Vetus Testamentum, sed jam non suo, et proprio sensu; et iterum a num. 5 adnectit auctor reliqua ab illis verbis: Loquente autem Zacharia, factus est timor usque in finem. Editam habemus homiliam ex his diversis locis confectam in Marchesio pag. 89, et in Eusebio Emiseno num. 114.



LECTIO S. EVANGELII SECUNDUM LUCAM (I, 57).

In illo tempore, Elisabeth impletum est tempus pariendi et peperit filium. Et reliqua.

Nascitur hodie Joannes Baptista major prophetis, [Col. 0821D] minor angelis, imo minor eo, qui minoratus est paulo minus ab angelis, etc.

(Caetera quae sequuntur legi possunt in commentario usque ad haec: Eris tacens et non poteris loqui usque in diem, quo haec fiant. Quae adduntur subjicimus.)

Ingressus est enim, ut superius legitur in templum Domini, et omnis multitudo populi erat orans foris hora incensi. Apparuit autem illi angelus Domini stans a dextris altaris incensi, cui, quia credere noluit, linguam amisit. Haec autem solemnitas decima die mensis septimi agebatur, quando solus pontifex semel in anno non sine sanguine ingrediebatur [Col. 0822A] Sancta sanctorum, nullum alium in templo esse licebat. Quod quid significet, et Apostolus exponit in Epistola ad Hebraeos, et nos quoque in Levitico [(1659) 1Kb] de hac solemnitate sufficienter diximus. Apparuit autem illi angelus Domini stans a dextris altaris incensi. Stabat angelus, et a dextris stabat, quoniam fortia nuntiabat. Et Zacharias turbatus est videns, et timor irruit super eum. Ait autem ad illum angelus: Ne timeas, Zacharia, quoniam exaudita est deprecatio tua. Haec enim angelorum consuetudo est, in qua etiam ab illis discernuntur, qui se transfigurant in angelum lucis, quod in suae locutionis principio eos quibus loquuntur, consolantur et ne timeant adhortantur. Quod autem ait, quoniam exaudita est deprecatio tua, nemo putet Zachariam [Col. 0822B] Deum pro filio exorare, praesertim cum de filio, suaeque uxoris aetate diffideret, et angelo id promittenti non crederet. Quid igitur orabat, nisi id quod lex orare praecipiebat? Ait enim: »Erit hoc vobis legitimum sempiternum, ut oretis pro filiis Israel, et pro cunctis peccatis eorum semel in anno (Levit. XVI, 34).« Hoc igitur est, ut orabat hanc deprecationem angelus exauditam esse dicebat. Quod dixit Zacharias ad angelum: Unde hoc sciam? Ego enim sum senex, et uxor mea processit in diebus suis. Et fortasse non recordabatur Zacharias, quod Abraham, et Sara in senectute filium genuerunt. Nihil enim Deo impossibile est. Credenti quoque omnia possibilia sunt. Angelus promittit, et sacerdos signum quaerit, quasi plus signo quam [Col. 0822C] angelo credere debuisset. Et respondens angelus dixit ei: Ego sum Gabriel, qui asto ante Deum, et missus sum loqui ad te, et haec tibi evangelizare. Cur ergo dubitas? Quare non credis? Neque ille, qui me misit, neque ego tibi mentiri possum. Signum 434 quaeris, Judaei signa petunt. Dicis ergo unde sciam? Dabitur tibi signum quod, postquam acceperis, fortasse te accepisse poenitebit. Hoc igitur erit signum: Ecce eris tacens et non poteris loqui, usque in diem, quo haec fient. Pro eo quod non credidisti verbis meis, quae complebuntur in tempore suo.

(Hic desinit additio S. Brunonis: et sequitur homilia ex commentario Evangelii.)

Quia, inquit, verbis credere noluisti, vel signo [Col. 0822D] crede. Ecce eris tacens, donec ex te genita vox oriatur. Et quia vocem generaturus es, non te poeniteat aliquanto tempore tacuisse. Ex te enim orietur ille, qui dicat: Ego vox clamantis in deserto. Et erat plebs exspectans Zachariam, et mirabatur, quod esset in templo. Egressus autem non poterat loqui ad illum, et cognoverunt quod visionem vidisset in templo: et ipse erat innuens illis; et permansit mutus. Possumus autem per senem Zachariam Vetus Testamentum, et per Joannem puerum Novum intelligere. Eo enim tempore Vetus Testamentum vocem amisit, quo Novum ex Veteri fieri coepit; quia postquam novam legem apostoli et doctores [Col. 0823A] praedicare et exponere coeperunt, vetus legis intelligentia cessavit. Sed vocem, quam amiserat, tunc tandem accepit, quando Novo Testamento jam nato, et ubique divulgato ab eo didicit, quid loqueretur. Loquitur enim Vetus Testamentum, sed jam non suo, sed proprio sensu. Loquente autem Zacharia, etc.

(Quae sequuntur usque ad finem exstant in commentario usque ad illa verba: Super quem videris Spiritum descendentem, etc.)



HOMILIA XCII. IN VIGILIA S. PETRI.





[ADMONITIO.]

ADMONITIO. Quae S. Bruno in expositione hujus Evangelii dixit num. 55, eadem nulla facta immutatione repetita sunt in homilia; atque in ea praeclarum habetur testimonium de primatu Petri, [Col. 0823B] suorumque successorum in universa Ecclesia jurisdictione. Edidit Marchesius pag. 90 itidemque Emisenus.



LECTIO S. EVANGELII SECUNDUM JOANNEM (XXI, 15).

In illo tempore, dixit Simoni Petro Jesus: Simon Joannis, diligis me plus his? Dicit ei: Etiam, Domine, tu scis, quia amo te. Et reliqua.

Inc.: Interrogat Dominus Petrum, ad se diligat, quem semper, etc.

Des.: Quantum enim dilexerit apertissime demonstravit.



HOMILIA XCIII. IN FESTO S. PETRI APOSTOLI.





[ADMONITIO.]

ADMONITIO. Non minus elegantia, quam copia dicendi elucet commentarius S. episcopi super [Col. 0823C] hunc Evangelii locum cap. 16, in quo agit de assumptione Petri in principem apostolorum, quodque eum Christus Dominus praecipuum Ecclesiae fundamentum posuerit, eique omnem ligandi et absolvendi in terris potestatem tradiderit. Nihil in homilia legitur, quin totum exhibeat lectionis evangelicae expositio sub. num. 68. Marchesius eam refert pag. 99.



LECTIO S. EVANGELII SECUNDUM MATTHAEUM (XVI, 18).

In illo tempore, venit Jesus in partes Caesareae Philippi, et interrogabat discipulos suos, dicens: Quem dicunt homines esse Filium hominis? Et reliqua.

Inc.: Interrogat Dominus discipulos suos, quam opinionem de eo habent.

Des.: Quam si praelatus recipere noluerit, tunc sciant se esse solutos.



435 HOMILIA XCIV. DOMINICA V POST PENTECOSTEN.
[Col. 0823D]




[ADMONITIO.]

ADMONITIO. His tribus homiliis de sanctis succedit in Marchesio pag. 91 homilia suprasignata, quae tota descripta videtur in commentario, cujus exordium sumit a fine num. 12 in Matth., usque ad finem sequentis num. 13. Cum Marchesio consentiunt codices Signinus, Laurentianus et Casinensis.



LECTIO S. EVANGELII SECUNDUM MATTHAEUM (XXIII, 2).

In illo tempore, dixit Jesus discipulis suis: Nisi abundaverit justitia vestra plus quam Scribarum et Pharisaeorum, non intrabitis in regnum coelorum. Et reliqua.

Inc.: Scribarum et Pharisaeorum injustitia fuit, ut bene praedicarent, etc.

[Col. 0824A] Des.: Ad cujus novissimum quadrantem nunquam venitur, quae semper solvitur, et nunquam finitur.



HOMILIA XCV. DOMINICA VI POST PENTECOSTEN.





[ADMONITIO.]

ADMONITIO. Homilia infra describenda tota est ex Marchesio pag. 92, quod nulla sit in commentario in Marcum loci hujus evangelici expositio. Eadem tamen reperitur in Emiseno pro Dom. 7, post Pentecosten, et in cod. Laurentiano sub nomine B. Brunonis episcopi.



LECTIO S. EVANGELII SECUNDUM MARCUM (VIII, 1)

In illo tempore, cum turba multa esset cum Jesu, nec haberent quod manducarent. Et reliqua.

Legitur superius, cum venisset Jesus secus mare Galilaeae, ascendens in montem sedebat ibi. Et accesserunt ad eum turbae multae, habentes secum mutos, [Col. 0824B] caecos, claudos, debiles et alios multos, et projecerunt eos ad pedes ejus, et curavit eos; ita ut turbae mirarentur, videntes mutos loquentes, claudos ambulantes, et caecos videntes, et magnificabant Deum Israel. Merito enim Jesus in montem ascendit, tanta ac talia miracula facturus, ut in monte, in quem ascendit ejus potestatis altitudo, et in miraculis quae fecit ejus divinitatis magnificentia appareret. Sequantur igitur eum super montem aromatum, quicunque illuminari et sanari desiderant. De quibus montibus Ecclesia dicit: »Surge, dilecte mi; assimilare capreae, hinnuloque cervorum super montes aromatum (Cant. VIII, 14).« Jesus autem, vocatis discipulis suis, dixit: Misereor turbae, quia jam triduo perseverant mecum, et non habent quod manducent. [Col. 0824C] Tres enim dies tria saeculi tempora sunt, ante legem scilicet, sub lege et sub gratia. Tribus igitur diebus turbae cum Domino perseverant; quia totis his tribus temporibus viri sancti Spiritu Dei pleni in Deum credunt, Christum exspectant, ejusque panibus et doctrina magno desiderio refici cupiunt. Et non habebant quod manducarent, quia panis vivus, qui de coelo descendit, nondum eis appositus fuerat, nondum leo de tribu Juda librum aperuerat, neque septem ejus signacula solverat. Tertio igitur die, id est hoc tertio suae incarnationis tempore turbas reficit, neque ulterius eas fame perire patitur. Unde et dicit: Et dimittere eos jejunos nolo, ne deficiant in via. Omnes enim in via sumus, omnes ad patriam tendimus. De hac enim via Psalmista [Col. 0824D] ait: »Viam mandatorum tuorum cucurri (Psal. CXVIII, 32);« itemque: »Beati immaculati in via, qui ambulant in lege Domini (ibid., 1).« In hac autem via deficiunt jejuni; per hanc viam currere non possunt, qui Christi pane non sunt refecti. Praesertim si de longe venerunt: »Longe est a peccatoribus salus (ibid., 55).« Sicut enim haec via brevis et facilis est bonis, ita longa et difficilis est malis. Et dicunt ei discipuli: Unde illos poterit quis hic saturare panibus in solitudine? Fortasse immemores erant Christi discipuli, quod ex quinque panibus quinque millia hominum jam superius satiaverat. Et ait illis Jesus: Quot panes habetis? At illi dixerunt: Septem, et paucos pisciculos. Septem enim panes, [Col. 0825A] septem libri sunt Veteris Testamenti, quod heptaticum vocamus; sive etiam septem gratiae Spiritus sancti. Pauci vero pisciculi, pauci libri Novi Testamenti, ad Veteris Testamenti comparationem. Isti tamen pauci, si illis septem panibus conjungantur, cunctis hominibus ad animarum refectionem sufficiunt. Sine illis neque comedi possunt, neque saturitatem, vel fortitudinem comedentibus tribuunt. Sunt enim septem illi panes, sapientia et intellectus, consilium et fortitudo, scientia et pietas, et timor 436 Domini. Sed quis sine sapientia sapiens? Quis sine intelligentia intelligens? Quis sine consilio providus? Quis sine fortitudine fortis? Quis denique sine scientia sciens? sine pietate pius, et sine Dei timore timens? Non igitur hi pisces sine illis panibus [Col. 0825B] comedi possunt. Et merito pisces isti libri dicuntur, quoniam in uno fonte natant. De quo scriptum est: »Quoniam apud te est fons vitae, et in lumine tuo videbimus lumen (Psal. XXXIII, 10).« Et praecepit turbae ut discumberent super terram. Super terram enim discumbunt, quicunque pulverem et terram se esse cognoscunt. Unde et dicitur: »Quid superbis, pulvis, et cinis?« (Eccli. X, 9.) Et accipiens Jesus septem panes, gratias agens fregit et dedit discipulis suis. Frangit autem Dominus et panes et pisces, quoniam prout vult, et sanctus Spiritus gratiam unicuique tribuit, et profunda sanctarum Scripturarum mysteria pandit. Sed quibus dat, nisi discipulis suis? Quibus haec praedicanda largitur, nisi episcopis et sacerdotibus? Isti enim sunt, quos [Col. 0825C] constituit Dominus super familiam suam, ut det illis cibum in tempore. Isti centum pascunt; isti pane divini eloquii totam Ecclesiae turbam reficiunt. Et comederunt omnes, et saturati sunt. Comedamus igitur et nos, et saturemus; legamus ut intelligamus. Hunc enim cibum, qui plus comedit, plus comedere appetit. Hic cibus mentem exhilarat et stomachum non gravat; quanto plus comeditur, tanto amplius erescit. Unde et subditur: Et quod superfuit de fragmentis, tulerunt septem sportas plenas. Plura sunt fragmenta, quasi panes, quia plures sunt, qui non fragmenta suscipiunt, quam illi qui tunc illos panes et pisces comederunt. Nonne vides quanta librorum volumina ex his quatuor Evangeliis multiplicata sunt? Sed quid per septem sportas, nisi septem [Col. 0825D] Ecclesiae significantur, per quas omnes Ecclesiae intelliguntur? Unde et Joannes evangelista ad septem Ecclesias scribit; unde et Isaias ait: »Apprehendent septem mulieres virum unum in illa die, dicentes: Panem nostrum comedemus (Isa. IV, 1).« Panem modo datum nobis, panem quo repletae et refectae sumus. Et quasi dicerent: Nos enim sumus illae septem sportae, quas plenas fragmentis olim in deserto apostoli sustulerunt. Quia igitur panem habemus, panem nostrum comedamus. Erant autem qui manducaverunt quatuor millia hominum, extra parvulos et mulieres. Quare autem parvuli et mulieres non numerantur? Nisi quia in Dei populo computari digni non sunt, qui vel parvulos in stultitia et fatuitate, vel [Col. 0826A] mulieres in mollitie et debilitate imitantur. Unde Apostolus: »Nolite, inquit, pueri effici sensibus, sed malitia parvuli estote (I Cor. XIV, 20).«



HOMILIA XCV *. DOMINICA VII POST PENTECOSTEN.





[ADMONITIO.]

ADMONITIO. Commentarium rursus adire oportet ad cognoscendam homiliam Dominicae huic a Marchesio pag. 92 assignatam. Ab eo enim paucis additis intermediis educta est. Vide expositionem in Matth. num. 22, c. 2. Eusebius Emisenus quoque habet in Dom. VIII post Pentecosten, itemque codex Laurentianus.



LECTIO S. EVANGELII SECUNDUM MATTHAEUM (VII, 5).

In illo tempore, dixit Jesus discipulis suis. Attendite a falsis prophetis. Et reliqua.

Inc.: Attendite, inquit, et cavete a falsis prophetis, [Col. 0826B] etc.

Des.: De quo naufragio nos liberare dignetur Jesus Christus Dominus noster.



HOMILIA XCVI. DOMINICA VIII POST PENTECOSTEN.





[ADMONITIO.]

ADMONITIO. A labore exscribendi hanc homiliam, quam Marchesius inter caeteras S. Brunonis retulit p. 94, nos liberat ejus commentarii in Lucam editio num. 37, eamque quilibet consulere poterit. Deest in Emiseno, sicut in cod. Laurentiano, non autem in Signino huic Dominicae assignata.



LECTIO S. EVANGELII SECUNDUM LUCAM (XVI, 1).

Homo quidam erat dives, qui habebat villicum, et hic diffamatus est apud illum. Et reliqua.

Inc.: Et vocavit eum Dominus suus, et ait illi: Quid hoc audio de te?

[Col. 0826C] Des.: Si hujus fidelitatis virtus inveniatur in nobis.



437 HOMILIA XCVII. DOMINICA IX POST PENTECOSTEN.





[ADMONITIO.]

ADMONITIO. De tota homilia modo adnotanda, praeter pauca exordii causa addita, nihil tradit Marchesius pag. 95, quod non plenissime in commentario in Lucam num. 21 contineatur. In editione Emiseni sub Dominica XIII posita, simillima est.



LECTIO S. EVANGELII SECUNDUM LUCAM (X, 25).

In illo tempore, quidam legisperitus surrexit tentans Jesum dicens. Et reliqua.

Inc.: Surrexit, inquit, legisperitus legis conditorem reprehendere volens, etc.

Des.: Magna est misericordia, per quam vita possidetur aeterna.



HOMILIA XCVIII. DOMINICA X POST PENTECOSTEN.
[Col. 0826D]




[ADMONITIO.]

ADMONITIO. Emisenus in Dom. XI post Pentec., et Marchesius pag. 96, qui eamdem homiliam referunt, tam in principio quam in fine perfecte cum expositione in Evangelium concordant, nec verbum ullum plus aut minus habent.



LECTIO S. EVANGELII SECUNDUM LUCAM (XVIII, 9).

In illo tempore, dicebat Jesus ad quosdam, qui in se confilebant tanquam justi, et aspernabantur caeteros parabolam. Et reliqua

Inc.: Nunquam arrogantia placuit Deo, nunquam superbia justificata est.

Des.: Radix omnium malorum superbia, custos virtutum humilitas est.



HOMILIA XCIX. DOMINICA XI POST PENTECOSTEN.
[Col. 0827A]




[ADMONITIO.]

ADMONITIO. Eadem est homilia in commentario ac in saepe citatis editionibus; in Emiseno legitur pro Dom. XII post Pentec. et in Marchesio pag. 96. Contra heterodoxos, qui caeremonias, seu ritum conferendi baptismum in Ecclesia catholica vilipendunt, sancta omnia quae aguntur, demonstrantur.



LECTIO S. EVANGELII SECUNDUM MARCUM (VII, 31).

In illo tempore: Exiens Jesus de finibus Tyri venit per Sidonem ad mare Galilaeae. Et reliqua.

Inc.: Describit evangelista, per quam viam in Galilaeam Dominus redierit.

Des.: Quia obstructum est os loquentium iniqua.



HOMILIA C. DOMINICA XII POST PENTECOSTEN.





[ADMONITIO.]

ADMONITIO. S. Bruno qui suos commentarios in Evangelia scripsit, non solum ut coelestia verbo divino tradita explanaret, sed etiam ut gregem suum salutaribus monitis instrueret, praeclare id agit in hujusce homiliae exordio. Ne eo careant lectores, qui integram Evangelii expositionem num. 51 habent, illud ipsis communicamus ex Marchesio pag. 97, et Emiseno in Domin. XIV post Pentec.



LECTIO S. EVANGELII SECUNDUM LUCAM (XVII, 11).

In illo tempore, dum iret Jesus in Jerusalem, transibat per mediam Samariam, et Galilaeam. Et cum ingrederetur quoddam castellum, occurrerunt ei decem viri leprosi. Et reliqua.

438 Inc.: Omnes in via sumus, omnes ad patriam festinamus, alii quidem ad coelestem Jerusalem, alii vero ad terram miseriae et tenebrarum. [Col. 0827C] Nulla mora est in itinere, quotidie illuc quo tendimus appropinquamus. Hac autem via Dominus et Salvator noster currere non est dedignatus. Unde ipse quoque alibi ait: »Exivi a Patre, et veni in mundum, iterum relinquo mundum, et vado ad Patrem (Joan. XVI, 28).« Hanc autem viam cum Dominus teneret, cum relinqueret, et ad Patrem iret, transibat per mediam Samariam et Galilaeam. Sed quid per Galilaeam, nisi Judaeos? Et quid per Samariam, nisi gentiles intelligamus? Inde enim est, quod dicitur: »Non contuntur Judaei Samaritanis (Joan. IV, 9).« Per medium autem illorum transibat Jesus, quia hos et illos vocabat, his et illis praedicabat, hos et illos sanabat, et ad fidem convertebat. Cum autem hoc faceret accidit ut ingrederetur [Col. 0827D] quoddam castellum, per quod S. Ecclesiam intelligimus. Tunc enim prius in eam ingressus est, quando eam praedicando, et praedicando, construere coepit. Unde ipse ait: »Ego sto ad ostium, et pulso: si quis aperuerit mihi, introibo ad illum, et coenabo cum ipso, et ipse mecum (Apoc. III, 20).« Cur autem Ecclesia castellum dicatur multae rationes reddi possunt. Sed quid sunt decem viri leprosi, etc. (Hic incipit Evangelii expositio).



HOMILIA CI. DOMINICA XIII POST PENTECOSTEN.





[ADMONITIO.]

ADMONITIO. Diximus alias A. Nost. homiliis aliqua in principio, aut in medio, vel in fine expositioni suae in Evangelia, qua plerumque utitur, addere consuevisse. Hac in homilia additio facta [Col. 0828A] est post verba: Non habet haereditatem in regno Christi et Dei, et continet Zachariae prophetiam cap. V, 6, seu allegoriam de muliere in amphora inclusa, quae avaritiam figurat, et prosequitur usque ad illa: Ideo dico vobis ne solliciti sitis animae vestrae. Sequentia omnia exstant in commentario num. 18, c. 1. Apud Marchesium homilia est pag. 98, et apud Emisenum homil. XV post Pentecosten.



LECTIO S. EVANGELII SECUNDUM MATTHAEUM (VI, 24).

In illo tempore, dixit Jesus discipulis suis: Nemo potest duobus dominis servire; aut enim unum odio habebit, et alterum diliget, aut unum sustinebit, et alterum contemnet. Non potestis Deo servire et mammonae. Et reliqua.

Inc.: Modo enim superius Salvator noster de thesauro locutus est.

[Col. 0828B] Des.: Si omnes homines tales esse vellent, non deesset Deo unde eos pasceret.



DOMINICA XIV POST PENTECOSTEN.

Est idem evangelium et eadem homilia ut in feria V hebdomadae post Dominicam IV Quadragesimae.



HOMILIA CII. DOMINICA XV POST PENTECOSTEN.





[ADMONITIO.]

ADMONITIO. Hujusce Evangelii explanatio pro homilia, quae moralis est institutio, merito assumpta est, cum plurima commentator doceat, tum ad corrigenda vitia, tum ad Christianas virtutes promovendas. Nihil additum est ipsi neque in Emiseno in quo tenet locum Dom. XVII post Pentec., neque in Marchesio pag. 99. Eadem exstat in cod. Signino.



LECTIO S. EVANGELII SECUNDUM LUCAM (XIV, 1).

In illo tempore, cum introisset Jesus in domum cujusdam [Col. 0828C] principis Pharisaeorum Sabbato manducare panem, et ipsi observabant eum. Et reliqua.

Inc.: In eo enim, quod ad panem manducandum in domum principis Pharisaeorum introisse evangelista scribit, etc.

Des.: Qui se exaltat humiliabitur, et qui se humiliat exaltabitur.



439 HOMILIA CIII. DOMINICA XVI POST PENTECOSTEN.





[ADMONITIO.]

ADMONITIO. Ejusdem dicendi generis se praebet haec homilia, cujus nuper diximus superiorem esse commentarium in Lucam num. 30 consulat lector, et eximiam ex eo hauriet moralem doctrinam. In Marchesio habemus pag. 100; sed deest in Emiseno.



LECTIO S. EVANGELII SECUNDUM LUCAM (XIII, 6).

[Col. 0828D] In illo tempore, dicebat Jesus turbis similitudinem hanc: Arborem fici habebat quidam plantatam in vinea sua, et venit querens in ea fructum, et non invenit, etc. Et reliqua.

Inc.: In hac ergo similitudine quanta sit Dei patientia.

Des.: In verbis et miraculis Christi virtutem, et gloriam cognoscebant.



HOMILIA CIV. DOMINICA XVII POST PENTECOSTEN.





[ADMONITIO.]

ADMONITIO. De praecepto charitatis erga Deum, et proximum tota disserit haec homilia, a commentario in Matth. num. 92, pro diei hujus concione usurpata. Singularem auctoris sapientiam undique spirat, et ad perfectionem duplicis amoris [Col. 0829A] comparandam incendit. In Marchesio legitur pag. 101, et in Emiseno sub. Dom. XVIII post Pentec. idem principium uterque habet, eumdemque finem.



LECTIO S. EVANGELII SECUNDUM MATTHAEUM (XXII, 34).

In illo tempore, accesserunt ad Jesum Pharisaei, et interrogavit eum unus legisdoctor, tentans eum: Magister, quod est mandatum magnum in lege. Et reliqua.

Inc.: Pharisaei autem audientes, quod silentium imposuisset Sadducaeis, convenerunt in unum. Recedentibus Pharisaeis, etc.

Des.: Neque ausus fuit quisquam ex illa die eum amplius interrogare.



HOMILIA CV. DOMINICA XVIII POST PENTECOSTEN.
[Col. 0829B]




[ADMONITIO.]

ADMONITIO. Non indiget haec homilia probatione, ut S. Brunoni nostro adjudicetur, cum praeter commentarium apud quem integra jacet num. 91, pars etiam ejus major habetur in exposit. cap. 25 Deuteron. edit. nostrae, tom. I, pag. 220. In Emiseno deest, sed Marchesius edidit pag. 101, cui conformis est codex Signinus.



LECTIO S. EVANGELII SECUNDUM MATTHAEUM (XXII, 22).

In illo tempore, accesserunt ad Jesum Sadducaei, qui dicunt non esse resurrectionem. Et reliqua.

Inc.: In illa, inquit, die, qua Pharisaei victi recesserunt, in illo Sadducaei vincendi accesserunt, etc.

Des.: Quod prius secundum litteram in Synagoga custodiebatur.



HOMILIA CVI. DOMINICA XIX POST PENTECOSTEN.
[Col. 0829C]




[ADMONITIO.]

ADMONITIO. Breviter dicam Eusebium Emisenum, et Marchesium pag. 102 hanc homiliam sub eodem initio et fine edidisse, quemadmodum exstat in comment. num. 29. Omnia pariter intermedia perfecte concordant.



LECTIO S. EVANGELII SECUNDUM MATTHAEUM (IX, 1).

In illo tempore: Ascendens Jesus in naviculam transfretavit, et venit in civitatem suam. Et reliqua.

Inc.: Hoc enim in loco civitatem suam non Nazareth, sed Capharnaum intelligere debemus.

Des.: Et glorificaverunt Deum, qui dedit potestatem talem hominibus.



440 HOMILIA CVII. DOMINICA XX POST PENTECOSTEN.
[Col. 0829D]




[ADMONITIO.]

ADMONITIO. Similis omnino est praecedenti homilia huic Dominicae assignata, scilicet quod eadem sit loci evangelici expositio. Talis equidem patet apud Emisenum in quo est pro Dominica XXII post Pentec., et apud Marchesium pag. 103, in quorum editionibus nulla a commentario diversitas occurrit. Vide num. 77.



LECTIO S. EVANGELII SECUNDUM MATTHAEUM (XVIII, 23).

In illo tempore, dixit Jesus discipulis suis parabolam hanc: Assimilatum est regnum coelorum homini regi, qui voluit rationem ponere cum servis suis. Et cum coepisset rationem ponere, oblatus est ei unus, qui debebat ei decem millia talenta. Et reliqua.

[Col. 0830A] Inc.: Iste enim rex ipse est, qui loquitur Deus, et homo Jesus Christus Dominus noster.

Des.: Non enim sufficit labiis dimittere, nisi ora et corda conveniant.



HOMILIA CVIII. DOMINICA XXI POST PENTECOSTEN.





[ADMONITIO.]

ADMONITIO. Celeberrimam ac sapientissimam responsionem datam a Christo Domino Pharisaeis eum de tributo solvendo Caesari interrogantibus eximie illustrat, atque magnificat S. Bruno suo in h. l. evangelii commentario num. 90, accepta est homilia hujusce Dominicae. Eadem legitur in Emiseno Domin. XXIII post Pentec. et in Marchesio p. 104, apud quem sequentia adduntur.



LECTIO S. EVANGELII SECUNDUM MATTHAEUM (XXII, 15).

In illo tempore, abeuntes Pharisaei consilium inierunt, [Col. 0830B] ut caperent Jesum in sermone. Et reliqua.

Inc.: Stulti Pharisaei, qui in sermone Verbum Dei capere putant.

ADDITIO.---Faciamus hominem ad imaginem, et similitudinem nostram. Magnus honor, magna nobilitas ad Dei imaginem et similitudinem hominem esse factum. Hanc autem imaginem in primo homine amisimus, in secundo recuperavimus. »Primus enim homo, ait Apostolus, de terra terrenus, secundus homo de coelo coelestis. Sicut portavimus imaginem terreni, portemus et imaginem coelestis (I Cor. XV, 49).« Reddamus Domino imaginem suam; reddamus Deo animas nostras. Nihil charius habemus; hoc igitur tributum solvere debemus. Audiamus Salomonem, audiamus Sapientiam ipsam [Col. 0830C] dicentem: »Memento Creatoris tui in diebus juventutis, suae, antequam veniat tempus afflictionis tuae et dies, de quibus dicas non mihi placent (Eccle. XII, 1).« Et paulo post: »Antequam funis argenteus rumpatur, et recurrat vitta aurea, antequam confringatur hydria super fontem, et conteratur rota super cisternam, et pulvis revertatur in terram suam, unde erat, et spiritus redeat ad Deum, qui dedit illum [(1660) 1Kb] .« Memento, inquit, Creatoris tui, ad cujus imaginem et similitudinem factus es, ipsum imitare, ne ejus similitudinem amittas. Quem enim imitatur homo, ejus imaginem et similitudinem habet, antequam veniat tempus afflictionis suae, per quod mortis horam intelligimus et dies, de quibus dicas: Non mihi placent. Hos autem dies habent [Col. 0830D] impii, et aeternae morti condemnati, quia, postquam de hac vita exeunt, nihil vident, nihil audiunt, nihilque sentiunt quod eis placeat. Hoc autem faciat homo in diebus juventutis suae, et in diebus laetitiae et prosperitatis de quibus Apostolus ait: »Dum tempus habemus, operemur bonum ad omnes (Galat. VI, 10).« Sequitur: »Antequam funis argenteus rumpatur, et recurrat vitta aurea.« Hoc enim interest inter corpus et animam, quod interest inter argentum et aurum, ut per argentum corpus, per aurum vero animam ipsam claram et sapientem intelligamus. Haec autem vitta aurea tunc recurrit, quando anima [Col. 0831A] vinculis corporeis absoluta coelestia petit. Inde enim et funis vocatur corpus, quia quibusdam naturae legibus animam sibi ligat et stringit. Hic autem funis tunc rumpitur, quando 441 anima a corpore separatur, antequam confringatur hydria super fontem, et conteratur rota super cisternam. Hydria vocatur homo, quia de terra factus est. Frangitur autem hydria super fontem, quando homo nimia infirmitate gravatus, jamque morti proximus, nec ipsam mortem suscipere valet, quoniam alienis manibus vix de lecto erigitur, ut diu concupitam aquam suscipiat, quam ori appositam spiritu attenuato, et gutture jam incluso glutire non valet. Et tunc quidem conteritur rota super cisternam, quia scriptum est: »In illa die [Col. 0831B] peribunt omnes cogitationes eorum (Psal. CXLV, 4).« Rota enim cogitationum nostrarum, quae est super cisternam cordis nostri: »De corde enim exeunt cogitationes (Matth. XV, 19),« semper volvitur et revolvitur, tunc primum quiescet, quia jam ulterius neque facultas est, neque voluntas, ut vana et inutilia cogitare debeat. »Novit enim cogitationes hominum, quoniam vanae sunt (Psal. XCIII, 11).« Pulvis autem tunc revertitur in terram suam, unde erat. Quia sicut primo homini Dominus ait: »Pulvis es, et in pulverem reverteris (Gen. III, 19);« spiritus autem ad Deum redit, qui dedit ipsum, et ejus judicio atque sententia, vel ad poenam trahetur, si Dei imaginem et similitudinem [Col. 0831C] non habet, vel ducetur ad gloriam, si Dei imaginem et similitudinem custodivit. (Hic concluditur homilia iisdem verbis quibus expositio hujus Evangelii absolvitur in commentario.)



HOMILIA CIX. DOMINICA XXII POST PENTECOSTEN.





[ADMONITIO.]

ADMONITIO.---Perfectiorem hujus homiliae lectionem habebunt lectores in comment. super h. l Evangelii, quam in Marchesii editione. Non refert hic errata adnotare, sed hoc dictum sit pro illis, qui S. Brunonem editum a Marchesio possidentes, novam hanc operum ejus impressionem parum sibi utilem duxerunt. Exstat in dicto comment. num. 32, c. 2, idem principium, idemque finis, ut in Marchesio pag. 104, et in Emiseno cujus editores in Dominica XXIV post Pentec. collocarunt.



LECTIO S. EVANGELII SECUNDUM MATTHAEUM (IX, 18).

[Col. 0831D] In illo tempore, loquente Jesu ad turbas, ecce princeps unus accessit, et adorabat eum dicens: Domine, filia mea modo defuncta est, sed veni, impone manum super eam et vivet. Et reliqua.

Inc.: Quid enim per hunc principem, nisi Abraham, Isaac et Jacob, Moysen et Aaron, etc.

Des.: Et in voluntate tua deduxisti me, et cum gloria suscepisti me.



HOMILIA CX. DOMINICA XXIII POST PENTECOSTEN.





[ADMONITIO.]

ADMONITIO.---Quidquid exhibetur in editione Marchesii pag. 105, pro homilia, traditum est iisdem verbis in comment. sub numm. 53, 54 et 55, qui [Col. 0832A] tres parabolas expositas eodem ordine complectuntur. Uniformis videtur Emisenus qui hanc homiliam in Dom. XXV post Pentec. ponit.



LECTIO S. EVANGELII SECUNDUM MATTHAEUM (XIII, 24).

In illo tempore: Dixit Jesus discipulis suis: Simile est regnum coelorum homini, qui seminavit bonum semen in agro suo. Cum autem dormirent homines, venit inimicus ejus, et superseminavit zizania in medio tritici, et abiit. Cum autem crevisset herba, et fructum fecisset, tunc apparuerunt et zizania, etc. Et reliqua.

Inc.; Tunc dimissis turbis venit in domum, etc.

Des.: In qua aliud dicitur, et aliud rationabiliter intelligitur.



HOMILIA CXI. DOMINICA XXIV POST PENTECOSTEN.
[Col. 0832B]




[ADMONITIO.]

ADMONITIO.---Qui Marchesii editionem cum commentario comparabunt, non solum plura hujusce homiliae loca emendata comperient; sed multa fruentur eruditione, qua eam doctissimus commentator illustravit in Lucam num. 46. Eamdem produxere Emiseni editores Dominica X post Pentec.



442 LECTIO S. EVANGELII SECUNDUM LUCAM (XIX, 41).

In illo tempore, cum appropinquaret Jesus Jerusalem, videns civitatem, flevit super illam, dicens: Quia si cognovisses et tu. Et reliqua.

Inc.: Suscitato namque Lazaro veniens Dominus Hierosolymam, etc.

Des.: Quibus hoc sine detrimento facere valeamus.



HOMILIA CXII. DOMINICA XXV POST PENTECOSTEN.
[Col. 0832C]




[ADMONITIO.]

ADMONITIO.---Praemittit A. N. expositionem Danielis propheticae, cujus meminit evangelista, et deinde Evangelii interpretationem prosequitur. Cum haec prior homiliae pars desit in commentatario, eam ut Marchesius pag. 107 publicavit, exhibemus. Omnes codices conformes in hujus homiliae descriptione videntur; cum ille a quo facta est editio homiliarum sub nomine Eusebii Emiseni, eamdem Danielis interpretationem initio tradat, et statuit in Dom. XXVII post Pentec. Nos illam praeterire non arbitramur; reliquam homiliae partem in commentario num. 100 lectores habent.



LECTIO S. EVANGELII SECUNDUM MATTHAEUM (XXIV, 15).

In illo tempore, dixit Jesus discipulis suis: Cum videritis abominationem desolationis, quae dicta est a [Col. 0832D] Daniele propheta, stantem in loco isto: qui legit, intelligat. Et reliqua.

Videamus modo, quid Daniel propheta de hac abominatione desolationis viderit, audierit et dixerit: »Scito,« inquit angelus, qui ei loquebatur, »et animadverte: Ab exitu sermonis, ut iterum aedificetur Jerusalem, usque ad Christum ducem, hebdomades septem, et hebdomades sexaginta duae erunt, et rursum aedificabitur platea, et muri in angustia temporum. Et post hebdomades sexaginta duas occidetur Christus, et non erit ejus populus, qui eum negaturus est. Et civitatem, et Sanctuarium dissipabit populus cum duce venturo, et finis ejus vastitas, et post finem belli statuta desolatio. Confirmabit [Col. 0833A] autem pactum multis hebdomada una, et in dimidio hebdomadis deficiet hostia et sacrificium. Et in templo erit abominatio desolationis, et usque ad consummationem, et finem perseverabit desolatio (Dan. IX, 25-27).« Videamus igitur ista quid significent, et rogemus Dominum omnipotentem, ut haec sua mysteria tam occulta nobis revelare dignetur. Temporibus Artaxerxis [(1661) 1Kb] regis erat Nehemias pincerna ejus, sicut ipse testatur, qui cum ei ad mensam ministraret, dixit ei rex: »Cur facies tua tristior solito esse videtur?« [(1662) 1Kb] At ille: »Rex, inquit, in aeternum vive, quia civitas patrum nostrorum destructa est.« Cui ille: »Vade, inquit, et reaedifica eam (Esdr. II, 2).« Et hoc est, quod dicitur: Scito, inquit, Daniel, et animadverte: Ab exitu [Col. 0833B] illius sermonis, quid Nehemiae a rege dicetur, ut iterum aedificetur Jerusalem, usque ad Christum ducem hebdomadae sexaginta duae erunt. Si quis enim diligenter computare voluerit annos, menses et dies regum, qui ab eo tempore fuere, inveniet sexaginta et duas hebdomadas esse completas ab eo die, quo hic sermo ad Nehemiam factus est usque ad Christi passionem. Quinque autem anni plus hoc numero in chronica esse videntur, quod quidem scriptorum ignorantia factum esse puto. Illi enim in numero falli potuerunt, Daniel vero falli non potuit. Quod autem ait hebdomades septem sic esse intelligendum ac si diceret: Ab exitu sermonis, quo praecipitur, ut iterum aedificetur Jerusalem, erunt hebdomades septem usque ad integram murorum restaurationem. [Col. 0833C] Quae videlicet hebdomades septem usque ad diem quinquagesimum perveniunt. Unde et Nehemias ipse ait: »Quia completus est murus vigesima quinta die mensis Elul quinquaginta, et duobus diebus (II Esdr. VI, 25).« Eae namque hebdomadae dierum sunt; illae autem sexaginta duae, quae a Nehemia usque ad Christi passionem perveniunt, annorum hebdomadae vocantur. Sicut enim septem dies, sic et septem anni unam hebdomadam faciunt. Complentur igitur sexaginta duae hebdomadae in annis quadringentis octoginta tribus, et tot quidem computantur a Nehemia usque ad Christum. Sic igitur se habet ordo. Scito, inquit, Daniel, et animadverte quia ab initio sermonis, qui factus est Nehemiae, ut iterum aedificetur Jerusalem, erunt [Col. 0833D] hebdomadae dierum septem usque ad murorum completionem. Similiter autem ab initio ejusdem sermonis, usque ad Christum ducem erunt hebdomadae annorum sexaginta duae. Et quia in paucis diebus muri civitatis 443 aedificati sunt, ideo subinferens ait: »Et rursum aedificabitur platea, et muri in angustia temporum.« Sequitur: »Et post hebdomadas sexaginta duas occidetur Christus, et non erit ejus populus, qui eum negaturus est.« Miseri Judaei, qui ista non intelligunt, qui quoniam Christum negaverunt, [Col. 0834A] et »non habemus regem nisi Caesarem (Joan. XIX, 15)« dixerunt, non Domini, sed diaboli populus facti sunt. Videamus quod sequitur: »Et civitas et Sanctuarium dissipabitur cum duce venturo, et finis ejus vastitas, et post finem belli desolatio.« Post quadraginta namque et duos annos civitas et templum dissipatum est. Dux autem eorum qui venturus est, Antichristus intelligitur, qui, quamvis multo post tempore veniat, tamen quasi de praesenti loquitur, quia semper eum colunt et venerantur. Finis autem civitatis vastitas erit, et post finem desolatio sempiterna. Confirmabit autem dux ille malignus pactum hebdomada una, qui se omni tempore vivere et regnare promittet. Quid est enim hebdomada una, nisi diebus septem. Quid est autem [Col. 0834B] diebus septem, nisi diebus omnibus? Non enim sunt dies nisi septem. Si igitur esset cum eis hebdomada una, esset utique cum eis diebus omnibus. Sed non est ita. Unde hoc? »In medio enim hebdomadis deficiet hostia et sacrificium.« Dimidium enim hebdomadis, si de annorum hebdomada intelligatur, tres annos facit et dimidium. Et tunc quidem, eo pereunte, deficiet hostia et sacrificium; sacrificium utique Judaeorum, quod ipse judicabit, quia ad veteris legis caeremonias, et consuetudines universa transferre conabitur. Unde et subditur: »Et in templo erit abominatio desolationis.« In templo quidem erit, quia quasi rex et sacerdos in templo sedebit. De quo Apostolus ait: »Quia exaltabitur supra omne, quod colitur, ita ut in templo [Col. 0834C] Dei sedeat, ostendens se tanquam sit Dominus (II Thess. II, 4).« Merito autem abominatio vocatur, quia ab omnibus abominandus est; per quem tanta ubique gentium abominatio fiet, quae videlicet desolatio, usque ad ejus consummationem, et usque ad finem illius turpissimum et dignissimum perseverabit. Cum autem videritis hanc abominationem desolationis, etc. (Sequentia legantur in commentario.)



HOMILIA CXIII. DOMINICA XXVI POST PENTECOSTEN.





[ADMONITIO.]

ADMONITIO.---Hujusce homiliae exordium superioris finem excipit eodem in commentario, a quo utraque desumpta est. In Marchesio pag. 108, immediate succedit praecedenti; in Emiseno, ubi omnino [Col. 0834D] concordat cum dictis editionibus, locum tenet in hac suprasignata Dominica XXVI, sed altera homilia ei praecedit.



LECTIO S. EVANGELII SECUNDUM MATTHAEUM (XXIV, 36).

In illo tempore: Dixit Jesus discipulis suis: De die autem illa nemo scit, neque angeli coelorum, nisi Pater solus. Et reliqua.

Inc.: Alius autem evangelista addidit, neque Filius. Magnum est igitur hoc secretum

Des.: Modo interim crucians animam, postmodum vero et corpus et animam.



HOMILIA CXIV. DOMINICA XXVII POST PENTECOSTEN.
[Col. 0835A]




[ADMONITIO.]

ADMONITIO.---Non aliunde inquirenda est haec homilia, quam eodem in commentario num. 79, a quo superiores iisdem verbis traduntur. Marchesius habet pag. 109. In editione Emiseni deest.



LECTIO S. EVANGELII SECUNDUM MATTHAEUM (XXII, 1).

In illo tempore, dixit Jesus discipulis suis parabolam hanc: Simile est regnum coelorum homini regi, qui fecit nuptias filio suo. Et reliqua.

Inc.: Tunc enim Dominus pater, qui et omnium rex, et Dominus est, etc.

Des.: Multi enim vocantur ad nuptias; pauci vero introducantur in regis thalamum, et gloriam.



444 HOMILIA CXV. DOMINICA XXVIII POST PENTECOSTEN.





[ADMONITIO.]

[Col. 0835B] ADMONITIO.---Una haec est ex paucis homiliis, quae in Evangeliorum expositionibus non reperiuntur. A Marchesio pag. 110, eam exscripsimus, eamdemque editores Emiseni sub Dom. XXI post Pentecosten publicarunt. Eisdem verbis incipit, sed aliis homilia concluditur. His accedit codicis Laurentiani testimonium, qui praesignato ejus nomine scilicet V. Brunonis episcopi illam, ut Marchesius tradidit, habet num. 145.



LECTIO S. EVANGELII SECUNDUM JOANNEM (IV, 46).

In illo tempore, erat quidam regulus, cujus filius infirmabatur Capharnaum. Et reliqua.

Digni sunt reges, qui exaudiantur. Nulli ita Deo familiares sunt, sicut boni reges. Valde bonam significationem tenent reges in divina Scriptura. Omnis enim homo, qui seipsum et virtutum exercitum, [Col. 0835C] qui in eo est, honeste sapienterque disponit et regit, vera definitione rex dici potest. Si ergo teipsum et familiam tuam bene regere et disponere vis, custodi sensus corporis tui, neque eos per illicita vagari permittas. Ipsi enim duces sunt, et in tota domo obtinent principatum. »Averte igitur oculos tuos, ne videant vanitatem (Psal. CXVIII, 37).« Dic simul cum viro justo: »Pepigi foedus cum oculis meis ne cogitarem de virgine (Job. XXXI, 1).« Audi etiam quid Psalmista dicat: »Oculi mei semper ad Dominum, quia ipse evellet de laqueo pedes meos (Psal. XXIV, 15).« Qui enim semper oculos ad Dominum habet, vana videre non desiderat; sic ergo regitur visus. Sed quid dicam de auditu? [Col. 0835D] Nam et ipse regendus est. Claude igitur aures tuas, ne detractionibus pateant, ne verba vana et inutilia libenter audiant. Aperi eas ad Evangelium, aperi eas ad Verbum Dei. Ideo enim Psalmista dicit: »Audi, filia, et vide, inclina aurem tuam (Psal. XLIV, 11),« ideo et Dominus ait: »Qui habet aures audiendi, audiat (Marc. IV, 9);« et Isaias: »Audi, coelum, et auribus percipe, terra, quoniam Dominus locutus est (Isa. I, 1).« Lingua quoque regimine indiget, quam qui non regit, rex dici non debet. Qui enim custodit linguam suam, custodit et animam suam »Mors et vita in manu linguae (Prov. XVIII, 21).«---»Qui in verbo non offendit, hic perfectus est vir. Si quis putat religiosum se esse, non refrenans linguam suam, sed seducit cor suum, hujus [Col. 0836A] vana est religio (Jac. III, 2).« Unde Psalmista ait: »Dixi: Custodiam vias meas, ut non delinquam in lingua mea (Psal. XXXVIII, 2).« Os quoque nisi custodiatur, in multis peccat. Peccat in crapula, et ebrietate. Quod quidem si primi parentes bene custodissent, de ligno vetito non comedissent. Hoc autem Dominus nos regere docuit, qui diabolo male suadenti respondit: »Non in solo pane vivit homo, sed in omni verbo quod procedit de ore Dei (Matth. IV, 4).« Hoc et Apostolus bene regebat, qui ait: »Nunquam commune et immundum intravit in os meum (Act. X, 11).« Regamus et manus, ut pauperibus aperiantur, et ad furtum et rapinam non extendantur. Tales manus notabat propheta cum diceret: »Manus vestrae sanguine plenae sunt (Isa. [Col. 0836B] II, 15).« Regamus et pedes, ne currant ad effundendum sanguinem, sed potius semper sint parati ad evangelizandum bona, et calcare valeant super serpentes et scorpiones. De pedibus et Ecclesia dicit: »Lavi pedes meos, quomodo inquinabo illos?« (Cant. V, 3.) Sic igitur reguntur corporis sensus. Sed quid de interiori familia dicam? Et ipsa quidem regimine indiget. Unde Psalmista ait: »Proba me, Domine, et tenta me, ure renes meos, et cor meum (Psal. XXV, 2).« Itemque: »Cor mundum crea in me, Deus, et spiritum rectum innova in visceribus meis (Psal. L, 12).«---»Ex corde enim, dicit Dominus, exeunt cogitationes malae, homicidia, adulteria, furta, fornicationes, blasphemiae. Haec sunt, quae coinquinant hominem (Matth. XV, 19).« Ideo rationale [Col. 0836C] super cor, et super pectus episcopi ponitur, ut bene regatur et custodiatur. Nemo igitur se regem non esse dicat, qui tantam habet ad regendum familiam. Tales igitur reges iste regulus significabat, qui ad Christum accessit pro filio rogaturus. Et fortasse ideo non rex, sed regulus dicitur, quia nondum perfecte credebat. Unde et Dominus ait: Nisi signa et prodigia videritis, non creditis. Si enim perfecte credidisset, filius ejus infirmus non fuisset. Quid enim per filium ejus, nisi spiritum ejus, et nisi animam ejus intelligamus? Hic autem filius reguli, id est anima reguli, infirmabatur Capharnaum, quae villa consolationis interpretatur. Mala villa, mala consolatio. Haec villa caro est, in qua anima infirma [Col. 0836D] jacet, et inde magis infirmatur, quia non bene consolatur. »Spiritus, ait enim Apostolus, concupiscit adversus carnem, caro autem adversus spiritum (Galat. V, 17).« Vult anima converti, et ad poenitentiam redire: dicit caro, et quasi consolando dicit: Noli adhuc, exspectemus usque cras, consilio faciamus; juvenes sumus, multum 445 nobis temporis restat. Melius est non vovere, quam vota non reddere. Sic loquitur Capharnaum, sic loquitur caro, sic loquitur villa consolationis. Bene quidem loqui videtur, sed non bene loquitur. Unde et Salomon: »Ne tardes, inquit, converti ad Dominum, et ne differas de die in diem (Eccli. V, 8).« Qui enim dedit hodiernum diem, non promisit dubium cras. Imitare igitur istum regulum, o homo quicunque [Col. 0837A] es, cujus anima infirmatur, festina ad Jesum, vade ad medicum. Roga eum ut descendat, roga ut sanet animam tuam, et liberet eam a morte sua. Cave ne jaceat Capharnaum, noli eam male consolari, et morti eam perpetuae subjugare. Noli signa et prodigia quaerere; crede tantum, et salvus eris. Insta simul cum regulo, insta, et die. Domine, descende, priusquam moriatur filius meus. Hoc enim si feceris, audies et tu a piissimo Domino, quod ille regulus tunc audire meruit. Vade, inquit, filius tuus vivit. Verum est igitur, et sine dubio verum est, quia »peccator quacunque hora conversus fuerit, et ingemuerit, vita vivet, et non morietur (Ezech. XXXIII, 12).« Non enim dixit, vivet, sed vivit, quia una eademque hora et poenitentia nascitur, et vita [Col. 0837B] datur. Credidit homo sermoni, quem dixit ei Jesus, et ibat. Jam non regulus, sed rex iste dicendus est; regulus erat quando venit, sed rex, et plenus fide recedit. »Credidit enim Abraham Deo, et reputatum est ei ad justitiam (Rom. IV, 3).«--- »Omnia possibilia sunt credenti (Matth. IX, 23).« Jam eo descendente, servi occurrerunt ei, et nuntiaverunt ei dicentes quia filius ejus viveret. Interrogabat autem horam ab eis, in qua melius habuerat, et dixerunt ei: Quia heri hora septima reliquit eum febris. Isti servi episcopi et sacerdotes mundi esse videntur, qui peccatori ad poenitentiam converso vitam nuntiant, et sanitatem promittunt. Omnium enim servi sunt, qui omnibus ex debito serviunt. Unde et Romanus episcopus [(1663) 1Kb] , episcoporum [Col. 0837C] omnium maximus, »servus servorum Dei« in suis epistolis se esse scribit. Neque enim vacat a mysterio, quod septima hora puerum febris reliquisse dicitur. Septima namque hora, et septima dies hominis ultima aetas est, de qua Apostolus ait: »Nos sumus, in quos fines saeculorum devenerunt (I Cor. X, 11).« Haec autem septima hora ad sanandum et vivificandum Dominus venit. Ante hanc horam nemo sanabatur. Quicunque itaque sanatur, hac et non alia sanatur. Cognovit ergo pater, quia illa hora erat, in qua dixit Jesus: Filius tuus vivit, et credidit ipse, et domus ejus tota. Cognoscamus igitur et nos, firmiterque credamus, quia in hac hora, in hoc tempore praefinito, in hoc tempore ante praedestinato venit Jesus, et pro nobis passus, praecepit [Col. 0837D] ut vivamus, et ulterius non moriamur; sed sani et incolumes ad regna coelestia perducamur. Qui cum Patre, et Spiritu sancto vivit, et regnat Deus in saecula saeculorum. Amen



HOMILIA CXVI. IN FESTO S. LAURENTII MARTYRIS.





[ADMONITIO.]

ADMONITIO.---Quia nobis proposuimus homiliarum ordinem juxta Marchesium sequi, ut facilius lectores, quae voluerint, conferant; ideo post homilias festis mobilibus, et Dominicis assignatas, collectionem nostram editori illi conformamus, producentes, quae supersunt, homilias de sanctis. Homiliarium Emiseni hac pariter homiliam sub eodem titulo refert. Cum autem non exigua pars [Col. 0838A] ejusdem sit in commentario in h. l. Evangelii, tantum quae desunt, hic subjiciemus.



LECTIO S. EVANGELII SECUNDUM JOANNEM (XII, 24).

In illo tempore, dixit Jesus discipulis suis: Amen, amen dico vobis, nisi granum frumenti cadens in terra mortuum fuerit, ipsum solum manet; si autem mortuum fuerit, multum fructum affert. Et reliqua.

Hoc est illud granum frumenti, quod virgo et inarata terra produxit, de quo Psalmista ait: »Veritas de terra orta est, et justitia de coelo prospexit (Psal. XIII, 3).«---»Etenim Dominus dabit benignitatem, et terra nostra dabit fructum suum (Psal. LXXXIV, 13).« Hujus autem grani immensa multiplicatione omnia Ecclesiae horrea repleta sunt. De hoc frumenti grano ille panis conficitur, de quo et ipse Dominus [Col. 0838B] ait: »Ego sum panis vivus, qui de coelo descendi (Joan. VI, 51).« Constat autem hoc, et ad litteram verum esse, quod frumenti granum si in arca servetur, non crescit; si autem seminetur, si in terram solvatur et moriatur, multum fructum affert.

(Huc usque comm. in Joan. num. 36). Nihil infructuosum diligit Deus, nihil in horto suo, nihil in vinea sua, nihil in agro suo vult esse infructuosum. Unde et ipse alibi ait: »Omnis arbor, quae non facit fructum bonum, excidetur, et in ignem mittetur (Matth. VII, 19).« Et in alio loco: »Ego 446 sum, inquit, vitis vera, et Pater meus agricola est: omnem palmitem non ferentem fructum tollet eum, et omnem qui fert, purgabit eum, ut plurimum fructum afferat (Joan. XV, 1).« Haec est enim illa vera [Col. 0838C] vitis, de qua totum hoc vinum profluxit, quod nobis in hoc Evangelio propinatur. Haec est illa vitis semper fructuosa, cujus omnes palmites fructiferi sunt, quicunque ei fideliter inhaerent. Ideo enim infructuosi de ea tolluntur, quamvis per baptismi sacramentum in ea sint, per vitae tamen meritum in ea non sunt. Talis enim arbor infructuosa erat illa, de qua ad cultorem vineae Dominus ait: »Ecce tres anni sunt, ex quo venio quaerens fructum in ficulnea hac, et non invenio, succide ergo illam, ut quid etiam terram occupat?« (Luc. XIII, 7.) Quae quidem illico succisa fuisset, nisi quia bonus illae vineae cultor pro illa intercessit, dicens: »Domine, dimitte illam, et hoc anno, usque dum fodiam circa illam, et mittam stercora, et siquidem fecerit fructum, sin [Col. 0838D] autem, in futurum succides illam (ibid.).« Talis erat et illa ficulnea, in qua quia fructum non invenit, Dominus eam maledixit, et aruit. Tales sunt et multae aliae arbores infructuosae, quae tandem excidentur et in ignem mittentur. Et ego quidem non crediderim aliquam arborem infructuosam, in paradiso plantatam; praesertim, cum primo homini Dominus dicat: »De omni ligno paradisi comede, de ligno autem scientiae boni et mali ne comedas; in quacunque enim die comederis ex eo, morte morieris (Gen. II, 17).« In eo enim, quod de omnibus comedere dicit, omnes illas arbores fructuosas fuisse ostendit. [Col. 0839A] Cum igitur paradisus Ecclesiam significet, Ecclesiae quoque arbores fructuosas esse oportet. Multae namque arbores sunt in Ecclesia: ibi enim est lignum vitae de quo qui comederit, si tamen digne comederit, non morietur. De hoc enim ligno scriptum est: »Et erit tanquam lignum, quod plantatum est secus decursus aquarum, quod fructum suum dabit in tempore suo (Psal. I, 3).« Et alibi: »Vincenti dabo edere de ligno vitae, quod est in paradiso Dei mei (Apoc. II, 7).« Ibi est et illa arbor, quae ait: »Ego autem sicut oliva fructifera in domo Domini, speravi in misericordia Dei mei in aeternum, et in saeculum saeculi (Psal. LI, 10).« Sed quid de illis nobilissimis arboribus dicam, quibus Dominus ait: »Non vos me elegistis, sed ego elegi vos, et posui vos, ut eatis, et [Col. 0839B] fructum afferatis, et fructus vester maneat?« (Joan. XV, 16.) Tales igitur arbores habet Ecclesia, quam illae paradisi arbores significabant. Illam autem arborem, de qua Deus primum hominem comedere interdixit, haereticos significare puto, quorum quidem fructum mortiferi sunt, quorum poma venenosa sunt, quorum doctrinam qui susceperit, mortem incurret sempiternam. Sequitur: »Qui amat animam suam, perdet eam (Joan. XII, 25),« etc.

(Pars reliqua homiliae a commentario accipienda est.)



HOMILIA CXVII. IN ASSUMPTIONE S. MARIAE VIRGINIS.





[ADMONITIO.]

ADMONITIO.---Ex comment. in Luc. num. 22 pene totam sibi curabunt lectores hanc homiliam, reliquam [Col. 0839C] partem, quam a Marchesio pag. 111, cepimus, hic exscribimus. Attributa etiam fuit Emiseno, ut jam dictum est. Reperitur in cod. Laurentiano ubi est num. 118 S. Brunoni asserta, sicuti in cod. Signino.



LECTIO S. EVANGELII SECUNDUM LUCAM (X, 38).

In illo tempore: Intravit Jesus in quoddam castellum, et mulier quaedam, Martha nomine, excepit illum in domum suam. Et huic erat soror nomine Maria, quae etiam sedens secus pedes Domini, audiebat verbum illius. Et reliqua.

Inc.: Omnia opera Salvatoris nostri plena sunt sacramentis. Quidquid ubique agit significatio est.

Des. in comment.: Et filios parere coepit. (Post haec sequitur homilia.)

Hae autem duae mulieres prudentissimae totius [Col. 0839D] ecclesiastici exercitus duces, et praeviae sunt. Has caetera turba sequitur. Alii post Martham, alii post Mariam vadunt. Nulli enim coelestem illam patriam ingrediuntur, nisi qui hanc vel illam sequuntur. Merito igitur SS. Patres constituerunt, ut in hac solemnitate B. M. V. hoc Evangelium legeretur, quae quidem per has duas mulieres significatur. Ipsa enim inter omnes creaturas beatissima Virgo utriusque vitae, activae videlicet et contemplativae plus caeteris omnibus privilegia custodivit. Ipsa quoque sicut Martha, imo melius, quam Martha suscepit Christum, non solum in domum suam, verum etiam infra claustra uteri sui. Ipsa eum concepit, ipsa eum genuit, ipsa eum peperit, et portavit, et plusquam [Col. 0840A] Martha, et frequentius ei ministravit. Ipsa denique, sicut Maria, ejus verbum non solum audiebat, verum etiam in corde suo conferebat, nobisque ad legendum, et audiendum custodiebat. Sic enim scriptum est: »Maria autem conservabat omnia verba haec, conferens in corde suo (Luc. II, 19).« Ipsa eum non solum secundum humanitatem, 447 verum etiam secundum divinitatem et contemplari, et pius cognoscere meruit. Ipsa igitur optimam partem elegit, quae non auferetur ab ea.



HOMILIA CXVIII. IN DECOLLATIONE S. JOANNIS BAPTISTAE.





[ADMONITIO.]

ADMONITIO.---Cum commentario incipit, et cum eo desinit homilia tam in Marchesio pag. 112, quam [Col. 0840B] in Emiseno, quem imperiti librarii fecerunt auctorem. Exstat in cod. Laurent. hom. 119 sub nomine Brunonis, sed aliis verbis finem habet. Vid. comm. num. 60.



LECTIO S. EVANGELII SECUNDUM MATTHAEUM (XIV, 1).

In illo tempore, audivit Herodes Tetrarcha famam Jesu, et ait pueris suis: Hic est Joannes Baptista; ipse surrexit a mortuis, et ideo virtutes operantur in eo. Et reliqua.

Inc.: Cujus opinionis beatus Joannes Baptista fuerit, etc.

Des.: Et accedentes discipuli ejus tulerunt corpus ejus, et sepelierunt illud; et venientes nuntiaverunt Jesu.



HOMILIA CXIX. IN NATIVITATE DEI GENITRICIS MARIAE.
[Col. 0840C]




[ADMONITIO.]

ADMONITIO.---Usus videtur Marchesius in harum homiliarum collectione imperfecto codice ms. cum nonnisi exiguam partem publicaverit; quam tamen integram praestat comment. in cap. I Matth. Hujus defectus argui nequit codex Laurentianus, in quo tota legitur homilia num. 120, sicut in Evang. expositione.



LECTIO S. EVANGELII SECUNDUM MATTHAEUM (I, 1).

Liber generationis Jesu Christi filii David. Et reliqua.

Inc.: Quare beatus Matthaeus evangelista a Christi generatione.

Des.: Hoc autem verum est, si una, eademque persona bis numeretur.



HOMILIA CXX. IN FESTO S. MATTHAEI APOSTOLI.
[Col. 0840D]




[ADMONITIO.]

ADMONITIO.---Perbrevis est loci hujus evangelici expositio, et talis est in Marchesio pag. 113, quam dixit homiliam diei huic assignatam. Nihil plus ea exhibent Emisenus et codex Laurentianus num. 122, ex quo patet ab hoc fonte, nempe ex comment. in Evang., omnes homilias sub nomine S. Brunonis vulgatas hausisse. Exstat num. 30.



LECTIO S. EVANGELII SECUNDUM MATTHAEUM (IX, 9).

In illo tempore, cum transiret Jesus per civitatem suam, vidit hominem sedentem in telonio, Matthaeum nomine, et ait illi: Sequere me; et surgens secutus est eum. Et reliqua.

Inc.: Sic enim de se beatus Matthaeus quasi de alio loquitur, etc.

Des.: Quia Christi sacrificium misericordia fuit.



HOMILIA CXXI. IN VIGILIA S. ANDREAE APOSTOLI.
[Col. 0841A]




[ADMONITIO.]

ADMONITIO.---Copiam facimus lectoribus prioris hujus homiliae partis, quae deest in commentario, eamque a Marchesio, pag. 114, exscripsimus; reliqua cum eodem comment. collata perfecte concordant. De eadem elucubratione, sicut de superioribus, Emisenum optime meritum dixerunt ejus editores. Est inter homilias de sanctis 8, edit. Paris. 1575.



448 LECTIO S. EVANGELII SECUNDUM JOANNEM (I, 35).

In illo tempore, stabat Joannes, et ex discipulis ejus duo, et respiciens Jesum ambulantem, dixit: Ecce Agnus Dei. Et reliqua.

In exordio hujus Evangelii magna nobis quaestio oritur: dicit enim evangelista quia altera iterum [Col. 0841B] die stabat Joannes, et ex discipulis ejus duo, et respiciens Jesum anibulantem dixit: Ecce Agnus Dei. In crastinum autem ab hac die voluit exire in Galilaeam, et invenit Philippum, et dicit ei: Sequere me. Tertia autem die nuptiae factae sunt in Cana Galilaeae. Haec igitur dies nuptiarum, quae tertia dicitur ab ea de qua modo diximus, quarta videtur esse ab illa die in qua Dominus baptizatus est. Lege paulo superius, et diligenter attende quae dicuntur. Dicit enim evangelista quia miserunt Judaei ab Hierosolymis sacerdotes et levitas ad Joannem, ut interrogarent eum, si esset Christus, si esset Elias, si esset propheta, quibus beatus Joannes se non esse respondit. Altera autem die post hanc responsionem, [Col. 0841C] vidit Joannes Jesum venientem, et ait: Ecce Agnus Dei, ecce qui tollit peccata mundi. Et tunc quidem baptizavit eum. Altera autem iterum die, de qua modo in principio hujus Evangelii dicitur: Stabat Joannes, et ex discipulis ejus duo, et vidit Jesum venientem, et similiter ait: Ecce Agnus Dei. In crastinum autem invenit Philippum, et dicit ei: Sequere me. Tertia vero die nuptiae factae sunt in Cana Galilaeae. Sed quomodo esse potest ut dies nuptiarum quarta sit a die baptismi, cum alii evangelistae dicant: Quia statim ut baptizatus est, ductus est in desertum a spiritu? Si enim a die baptismi quadraginta diebus et quadraginta noctibus in deserto Dominus jejunavit, nequaquam fieri potest ut quarta die ad nuptias invitatus cum discipulis manducasset. Illud quoque quomodo verum esse potest, quod dicitur, [Col. 0841D] quia viso vini miraculo crediderunt in eum discipuli ejus, cum apostoli ibi non essent? Nullum enim nisi Philippum solum adhuc Dominus vocaverat, cui modo dicit: Sequere me. Denique illud quomodo verum est, quod tota Ecclesia verum esse credit, et una eademque die haec tria miracula facta, cum ad nuptias Dominus venit? Haec est igitur quaestio, ad cujus solutionem intentos vos esse volo. Eadem namque, qua magi ad Dominum venerunt, id est tertia decima die postquam natus est, eadem, in qua jam trigesimo anno incipiente veniens ad Jordanem, baptizatus est; unde et evangelista ait: »Erat autem Jesus incipiens quasi annorum triginta, ut putabatur filius Joseph (Luc. III, 23).« Ab [Col. 0842A] hac autem die qua baptizatus est, jam pene toto anno evoluto, cum tres solummodo adhuc dies restarent, venit iterum Joannes, ubi erat Jesus. Haec est autem altera illa dies, de qua modo in principio hujus Evangelii audivimus, quia altera iterum die stabat Joannes, et ex discipulis ejus duo, et vidit Jesum ambulantem, et ait: Ecce Agnus Dei. Altera autem hoc in loco non ad hesternam refertur, sed pro alia ponitur. Proprie de duobus dicitur altera. Ab hac autem altera die tertia veniente nuptiae factae sunt in Cana Galileae, quae videlicet dies nuptiarum anniversaria ei fuit in qua in praeterito anno Dominus baptizatus fuerat, et ei in qua magi cum muneribus ad eum venerunt. Sic igitur tria ista miracula una eademque die facta sunt, quoniam eadem die, [Col. 0842B] qua magi venerunt ad Jesum, ipsa eadem, jam trigesimo anno incipiente baptizatus est, quo videlicet trigesimo anno evoluto, eadem ipsa die ad nuptias venit. Dies igitur nuptiarum non quarta, sed potius anniversaria est a die baptismi. Constat itaque Dominum et Salvatorem nostrum ex anno quo baptizatus est, neque publice praedicasse, neque miracula fecisse, quo completo, venit ad nuptias, ibique primum miraculum fecit. Deinde ejus nominis fama totam subito terram replevit. Quod autem ait: »Et crediderunt in eum discipuli ejus (Joan. II, 11),« non de apostolis, quos nondum habebat, sed de illis discipulis intelligendum est, qui eo tempore cum illo erant. Habebat autem aliquantos discipulos, sicut et Joannes, qui eum sequebantur et audiebant. [Col. 0842C] Nunc autem ad Evangelii verba redeamus. Altera, inquit, die iterum stabat Joannes, et ex discipulis ejus duo. Et respiciens Jesum ambulantem dixit: Ecce Agnus Dei. Et audierunt eum duo discipuli loquentem, et secuti sunt Jesum.

(Huc usque additio, seu pars prima hujusce homiliae, cujus reliquam partem lectori dabit commentarius in cap. I Joannis, num. 4.)



449 HOMILIA CXXII. IN FESTO S. ANDREAE APOSTOLI.





[ADMONITIO.]

ADMONITIO.---Hac in homilia enuntianda paucis me expediam. Satis enim erit lectoris admonere eam ex duobus expositionibus in Evangel. Matthaei sub num. 8 et 9 astructam in Marchesio, pag. 115, et in Emiseno, hom. de sanctis 9, cui praecedit compendiosa narratio Evangelii, et prima sequitur illustratio. [Col. 0842D] Caetera, ut jacent in commentario, ab homilia traduntur.



LECTIO S. EVANGELII SECUNDUM MATTHAEUM (IV, 1).

In illo tempore: Ambulans Jesus juxta mare Galilaeae, vidit duos fratres, Simonem, qui vocatur Petrus, et Andream fratrem ejus, mittentes rete in mare. Et reliqua.

Inc.: Narrat superius evangelista quia Dominus et Salvator noster cum audisset, etc.

Des.: Vides et ipsos pisces, eos scilicet qui baptizantur et credunt



HOMILIA CXXIII. IN NATALI APOSTOLORUM I.





[ADMONITIO.]

ADMONITIO.---Non longo sermone opus est, ut hanc homiliam Emiseno attributam S. Brunoni vindicemus, [Col. 0843A] cum praeter Marchesium, qui eam edidit pag. 116, codices Vallicellanus, Laurentianus, et Signinus perspicuis verbis illi ascribant. Pauca addita sunt in principio homiliae, quibus decem praecepta Christi Domini distincte memorat; reliqua ipsam commentarii Evangelii S. Joannis interpretationem sub num. 43 complectuntur.



LECTIO S. EVANGELII SECUNDUM JOANNEM (XV, 12).

Dixit Jesus discipulis suis: Hoc est praeceptum meum, ut diligatis invicem, sicut dilexi vos. Et reliqua.

Inc.: Decem quidem sunt mandata legis, quorum primum illud est, quo dicitur: Non habebis Deum alienum absque me, etc.

Des.: Bene igitur exauditus est, qui inde laetatur, quod exauditus non est.



HOMILIA CXXIV. IN NATALI APOSTOLORUM II.
[Col. 0843B]




[ADMONITIO.]

ADMONITIO.---Adnostasse sufficiet pene totam hujusce Evangelii expositionem num. 43 pro homilia usurpatam. Ea quae desunt, lectoribus a Marchesio, apud quem est homilia pag. 117, exscripta exhibentur. Facta collatione cum Emiseno ubi est 11 de sanctis, consonans perfecte reperitur.



LECTIO S. EVANGELII SECUNDUM JOANNEM (XV, 17.).

In illo tempore, dixit Jesus discipulis suis: Haec mando vobis, ut diligatis invicem. Et reliqua.

Inc.: Magna est virtus charitatis, quae toties discipulis a Domino commendatur.

ADDITIO.---Considerate modo, fratres mei, quanta devotione sanctos apostolos honorare debeamus, quos ipse Dominus jam non servos, sed amicos vocat, de quibus ipse ait, quia non sunt de hoc mundo electi, [Col. 0843C] mundum vicerunt cum principe mundi, quibus ipse testimonium perhibet dicens: »Vos estis sal terrae. Vos estis lux mundi (Matth. V, 13)«---»Vobis datum est nosse mysteria regni Dei, caeteris autem in parabolis (Luc. VIII, 10).« Isti sunt illi fontes duodecim, quorum affluentia omnis terra satiatur. »Venit, inquit Moyses, populus in Elim, ubi erant duodecim fontes aquarum (Exod. XV, 27).« O quantus foas iste est, qui haec scripsit, beatus Joannes evangelista! Isti sunt duodecim horae diei, et duodecim portae coelestis Jerusalem. De quibus dicitur: »Ab oriente portae tres, ab occidente portae tres, a meridie portae tres, et ab aquilone portae tres (Apoc. XXII, 13).« De quibus Propheta ait: »Diligit Dominus portas Sion [Col. 0843D] super omnia tabernacula Jacob (Psal. LXXXVI, 2).« Et revera magis diligit Dominus solas Ecclesiae portas, quam omnia aedificia Synagogae. Isti sunt lapides vivi, qui volvuntur super terram; qui positi in rationali summi pontificis etiam sine voce docent, et praedicant. Praedicant enim non clamando, sed significando. Nos semper in 450 pectore habere debemus, quibus corda nostra instruantur et muniantur. Ad hos totus populus respiciat, et quid significant, diligenter inquirat. Isti sunt fundamentum, turres, et columnae Ecclesiae; isti sunt montes, qui exsultaverunt, ut arietes, isti cedri libani, isti cervi, qui venenum non timent, et serpentes interficiunt. Isti galli in nocte cantantes, et leones saevientes, qui succincti renibus, et fortissimi bestiarum ad nullius [Col. 0844A] timebunt occursum. Sed quid dicam? Isti sunt illi coeli, qui enarrant gloriam Dei.



HOMILIA CXXV. IN NATALI APOSTOLORUM III.





[ADMONITIO.]

ADMONITIO.---Praeter pauca in principio, et quaedam intermedia, quae omittuntur, tota homilia ex commentario in Matthaeum, num. 38, haberi potest. In Marchesio legitur pag. 118, et in Emiseno homil. de sanctis 12.



LECTIO S. EVANGELII SECUNDUM MATTHAEUM (X, 16).

In illo tempore, dixit Jesus discipulis suis: Ecce ego mitto vos sicut oves in medio luporum. Et reliqua.

Inc.: Dixerat superius in hoc Evangelio Dominus, et Salvator noster discipulis suis: Euntes praedicate, etc.

Des.: Nunquam enim nisi in bono judicantur, qui [Col. 0844B] semper in bono inveniuntur.



HOMILIA CXXVI. ITEM DE APOSTOLIS IV.





[ADMONITIO.]

ADMONITIO.---Sequuntur excerpta ex commentario in Matthaeum num. 80 et 81. Quae simul juncta totam componunt homiliam a Marchesio editam pag. 118, sicut etiam ab Emiseno supposito, apud quem est homilia 13 in natali apostolorum; iisdem verbis introducitur, iisdemque concluditur.



LECTIO S. EVANGELII SECUNDUM MATTHAEUM (XIX, 27).

In illo tempore, respondens Petrus dixit ei: Ecce nos reliquimus omnia, et secuti sumus te. Et reliqua.

Inc.: Narrat superius evangelista juvenem quemdam accessisse ad Jesum, etc.

[Col. 0844C] Des.: Quos enim multum diligimus, his nominibus vocare solemus.



HOMILIA CXXVII. ITEM DE APOSTOLIS V.





[ADMONITIO.]

ADMONITIO.---Ut usi sumus in praecedentibus, a Marchesio, pag. 119, desumimus priorem hujus homiliae parbem, quae in Evangelii expositione secundum Matthaeum non reperitur, eamque lectoribus communicamus. Reliqua his addita exscripta sunt a praedicto comment. num. 36 et 37, neque ulla occurrit differentia inter utramque editionem. In Emiseno pariter vulgatam habemus hoc titulo: In natali Apostolorum homilia 4, eadem verba initialia referens, eademque postrema conclusionis.



LECTIO S. EVANGELII SECUNDUM MATTHAEUM (IX, 37).

In illo tempore, dixit Jesus discipulis suis: Messis [Col. 0844D] quidem multa, operarii autem pauci. Et reliqua.

Beatus Lucas evangelista sic ait: »Quia designavit Dominus et alios discipulos septuaginta duos, et misit eos binos ante faciem suam in omnem civitatem, et locum, quo ipse erat venturus, et ait illis: Messis quidem multa, operarii autem pauci (Luc. X, 1).« Duodecim filios habuit Jacob, septuaginta vero et duos viros de senioribus Israel, jubente Domino, elegit Moyses, quorum consilio et auxilio tanti populi onus facilius ferre potuisset. Sic igitur Dominus et Salvator noster, qui per hos duos patriarchas significabatur, et duodecim apostolos elegit, et septuaginta duos discipulos designavit. Et apostolorum quidem vicem modo tenent episcopi. Aliorum vero discipulorum officium gerunt presbyteri. Binos autem [Col. 0845A] misit eos Dominus ad praedicandum, quia duo sunt praecepta charitatis. Insuper etiam scriptum est: »Vae soli, quia, cum ceciderit, non est qui sublevet 451 eum (Eccle. IV, 10).« Duo sunt praeterae testamenta, quae semper simul pergunt, simul et docent et praedicant; quae si nostri pectoris civitatem intraverint, Domino venienti mansionem et hospitium parant, sicut et illi discipuli tunc faciebant. Miseri Judaei, ad quorum civitates non duo discipuli, id est non duo testamenta, sed unum solummodo venit, et ideo quid dicat non intelligunt. Hoc enim significabant illi duo cherubim, qui positi super arcam testamenti se mutuo respiciebant, versis vultibus in propitiatorium. Cherubim namque scientiae plenitudo interpretatur. Sed ubi, quaeso, tanta scientia, [Col. 0845B] quanta in utroque Testamento? Quod autem duo cherubim mutuo se respiciunt, amborum Testamentorum amicitiam et concordiam significat. Idem enim testantur ambo, idem dicunt et praedicant ambo. Habebant autem vultus versos in propitiatorium, quo tegitur arca, quatenus ab omnibus videantur et cognoscantur, nullusque in arca, id est in Ecclesia et sanctorum congregatione sit, qui eorum faciem externam et incognitam habeat. Hoc autem illi audiant, qui sacras Scripturas meditari negligunt. Ut enim de aliis taceamus, ipsi quoque episcopi cherubim istos aliquando non cognoscunt. Et quamvis ad eos, ut cognoscantur, vultus convertantur, ipsi tamen eos videre despiciunt. Non pergant igitur sine se, qui tantum diligunt se, simul eant, simul praedicent, [Col. 0845C] simul castellis et civitatibus Christum venientem annuntient. Sequitur: Messis quidem multa, operarii autem pauci, etc.

(Homiliae hujus continuatio exstat in commentario sub praesignatis numeris, ut diximus.)



HOMILIA CXXVIII. IN NATALI APOSTOLORUM VI.





[ADMONITIO.]

ADMONITIO.---Ne lectores taedeat componere hujus homiliae partes, quarum aliquae sunt in commentario, num. 20, super hunc Evangelii locum, aliae plurimae leguntur in Marchesio, pag. 121, eam integram exscripsimus. Eadem supposita fuit Emiseno, inter homilias de sanctis 15, sub titulo: In natali plurimorum martyrum. Gaudet homilia testimonio codicis Signini, cum quo plane concordat.



LECTIO S. EVANGELII SECUNDUM LUCAM (X, 16).
[Col. 0845D]

In illo tempore, dixit Jesus discipulis suis: Qui vos audit me audit, et qui vos spernit me spernit. Qui autem me spernit, spernit eum qui misit me. Et reliqua.

Hoc autem ideo Dominus et Salvator noster dicere videtur, quia neque ipsum, neque discipulos ejus Samaritani recipere voluerunt. Sic enim superius ait evangelista: »Quia factum est, dum complerentur dies assumptionis ejus, et ipse faciem suam firmavit ut iret in Jerusalem, et misit nuntios ante conspectum suum, et euntes intraverunt in civitatem Samaritanorum, et non receperunt eum, quia facies ejus erat euntis in Jerusalem (Luc. IX, 51).« Factum est autem, [Col. 0846A] inquit, cum jam dies assumptionis ejus complerentur, et tempus ejus passionis, resurrectionis et ascensionis sive assumptionis propinquaret, firmavit Dominus ut iret in Jerusalem, sicut in ejus vultu et facie manifeste apparebat. Facile enim in vultu voluntas dignoscitur, unde a vultu voluntas dicitur. »Et miserunt nuntios ante conspectum suum, et euntes intraverunt in civitatem Samaritanorum, et non receperunt eum.« Quare? »quia facies ejus erat ut iret in Jerusalem.« Non enim, ut alibi dicitur, coutuntur Judaei Samaritanis (Joan. IV, 9). Ideoque Samaritani Jesum recipere noluerunt, quia se in Jerusalem velle ire ostendebat. Jam quasi inimicum eum deputantes, sicut qui eorum diligeret inimicos. Usque hodie namque omnes iniqui ideo Jesum et [Col. 0846B] ejus nuntios, ejusque Evangelium non accipiunt, quia eos in Jerusalem ad pacem, ad misericordiam et pietatem tendere et festinare cognoscunt. Jerusalem visio pacis interpretatur. Cum vidissent autem hoc discipuli, Jacobus et Joannes dixerunt: »Domine, vis, dicimus ut descendat ignis de coelo, et con sumat illos, sicut Elias fecit?« (Luc. IX, 54.) Et con versus increpavit illos, dicens: »Nescitis cujus spiritus estis. Filius hominis non venit animas perdere, sed salvare (Ibid.).« Et abierunt in aliud castellum: nesciebant enim apostoli cujus spiritus essent, qui se tantopere vindicare cupiebant. Si enim se spiritus pietatis, patientiae et mansuetudinis servos et discipulos esse novissent, nequaquam aliqua sui spiritus commotione tot homines irati occidere voluissent. [Col. 0846C] Hoc enim postea probatum est, cum pro inimicis et persecutoribus orarent. Et ait illis Jesus: Qui vos audit me audit, et qui vos spernit me spernit; qui autem spernit me, spernit eum qui me misit. Quod tale est ac si diceret: Non vos tantum, sed me sprevere Samaritani. [Haec itaque verba discipulis suis eorumque successoribus, episcopis scilicet et sacerdotibus, locutus est Dominus. Quicunque igitur es, qui episcopos et sacerdotes audire contemnis, et eorum verbis et exhortationibus acquiescere despicis, 452 saltem Deum ipsum non parvipendas, et eum audire non fastidias. Despicis audire sacerdotem; sed non mirum, quia pauper est, quia imbellis et humilis, quia vilis et despicabilis est, quia de pauperibus parentibus [Col. 0846D] natus est. Audi vel Dominum in eo loquentem, per eum te admonentem, et ad vitam aeternam reducentem. Apostolus enim dicit: »An experimentum quaeritis ejus qui in me loquitur Christus?« (I Cor. XIII, 3.) Sic igitur in episcopis et sacerdotibus Christus loquitur, atque in eis ab aliis honoratur et ab aliis reprobatur. Sustinet modo, nec facile vindicat injurias suas. Sed audi eum dicentem: »Tacui, nunquid semper tacebo?« (Isa. XLII, 14.) Dicat Psalmista: »Deus, inquit, quis similis tibi? Ne taceas, neque compescaris, Deus, quoniam inimici tui sonuerunt, et qui te oderunt, extulerunt caput (Psal. LXXXII, 3).« Noli itaque spernere discipulos et nuntios Christi; imo noli Deum ipsum spernere in discipulis suis. Nisi enim ipse in discipulis suis sperneretur, [Col. 0847A] nequaquam dixisset: Qui vos spernit, me spernit; qui autem me spernit, spernit eum qui me misit. Hoc Judaei audiant, et audientes timeant, et timentes poeniteant, vel si placare valeant quem offendere non timuerunt. Ipsi enim non solum spreverunt, verum etiam crucifixerunt Christum Dominum. Reversi sunt autem septuaginta duo cum gaudio dicentes: Domine, etiam daemonia subjiciuntur nobis in nomine tuo. Hos enim, ut superius dicitur, miserat Dominus binos ante faciem suam in omnem civitatem et locum quo ipse erat venturus.] Quid autem isti significent, et quare ante se Dominus miserit, cur etiam binos eos ire jusserit jam alibi exposuimus. Nunc autem reversi Domino omnia scienti cum gaudio referebant ea quae non ipsi, sed ipse in illis [Col. 0847B] fuerat operatus. Gaudebant enim de nomine Christi, cujus virtutem experti erant; gaudebant de gratia immensa sibi a Domino attributa, quoniam non solum infirmitates curabant, verum etiam daemonibus imperabant, et sibi subjectos esse videbant, qui mundi hujus reges et principes, omnesque homines iniquos esse sciebant. Dicebant ergo: Domine, non solum languores et infirmitates, non solum homines iniqui, sed etiam ipsi daemones subjiciuntur nobis in nomine tuo, quibus subjecta sunt omnia quae longe sunt a consortio tuo. Et ait illis: Videbam Satan quasi fulgur de coelo cadentem: ecce dedi vobis potestatem calcandi super serpentes et scorpiones. Coelum enim, vel Ecclesia, vel sanctorum animae intelliguntur. Videbat igitur Dominus Satan de coelo cadentem. [Col. 0847C] Videbat diabolum Ecclesiam et sanctorum habitacula fugientem, et hoc, quod ei discipuli narrabant, jam se praevidisse et cognovisse firmabat. Unde et alibi ait: »Nunc judicium est mundi, nunc princeps hujus mundi ejicietur foras (Joan. XII, 31).« Nisi hoc praevidisset, quare in mundum venisset? Et quare carnem suscepisset? Ad hoc enim Dominus in mundum venit, ut diabolum fugaret, et de illius impia potestate animas hominum liberaret. Quod igitur nunc fieri incipiebat, antequam fieret praevidebat, suoque in tempore fieri disponebat. Videmus itaque et nos usque hodie Satan sicut fulgur de coelo cadentem, et cum magno furore et indignatione sanctam Ecclesiam relinquentem. Quoties enim flagitiosus [Col. 0847D] aliquis ad poenitentiam redit, toties Satan de coelo cadit. Multi enim adulteri, perjuri et homicidae sunt in Ecclesia, quae regnum coelorum vocatur, qui statim ut convertuntur, a diabolo relinquuntur. Et non velocius de coelo cadit fulgur, quam de illorum mentibus cadit diabolus. [Cadit autem et tunc de coelo Satanas, quando aliquis haereticus ab Ecclesia separatur, qui prius in ea per doctrinam magno fulgere splendore videbatur. Talis enim erat Simon Magus, quem B. Petrus apostolus pro suis iniquitatibus prius de Ecclesia ejecit, postea vero volare nitentem de aere praecipitavit. Hinc est autem quod in Apocalypsi Joannes ait: quia »angelus tuba cecinit, et cecidit de coelo stella magna ardens, tanquam facula, et cecidit in tertiam partem fluminum et in [Col. 0848A] fontes aquarum, et nomen stellae dicitur absinthius (Apoc. VIII, 10).« Toties enim, ut modo diximus, de coelo stella cadit, quoties aliquis ab Ecclesia per haeresim separatur. Sed quanto sapientior et astutior est, tanto majorem flammam ferre videtur. Et quamvis totus de coelo cadat, tamen non ubique cadit. Ubi enim errat, ibi cadit. Cadit autem in tertiam partem fluminum. Duo namque flumina duo sunt testamenta. Fontes autem tot sunt quot et doctorum libri. In his autem nemo cadit, quoniam nulla haeresis in eis est. Tertium autem flumen, in quod haeretici cadunt, ipsum est quod ipsi faciunt. Faciunt enim, quoniam eorum erronea doctrina in praedictis fluminibus non invenitur. Multa enim flumina et multa librorum volumina fecerunt haeretici. [Col. 0848B] Et merito haec stella absinthius vocatur, quia ad illius herbae similitudinem, quae hoc nomine censetur, felle omnique amaritudine plena est, de qua qui gustaverit, non morietur. Fuge igitur has aquas, Christiane; noli ea bibere. Nota sunt flumina, noti sunt fontes aquarum salientium in vitam aeternam, de quibus si biberis non sities ultra.] Sequitur: Ecce dedi vobis potestatem calcandi super serpentes et scorpiones, et super omnem virtutem inimici, et nihil vobis nocebit. Serpentes et scorpiones non solum maligni spiritus, verum etiam tyranni, 453 omnesque Ecclesiae persecutores intelligi possunt, quoniam et venenosi sunt, et nunquam recta incedunt via. Virtus autem inimici quid melius intelligi potest quam Nero et Simon Magus, Diocletianus et Maximianus, [Col. 0848C] et ipse Antichristus perditionis filius? Est praeterea virtus inimici superbia, avaritia omnisque luxuria, a quibus multi vincuntur et diabolo subjiciuntur. Unde et Job, cum de eo loqueretur, ait: »Virtus ejus in lumbis ejus, et fortitudo ejus in umbilico ventris ejus (Job XL, 11).« Haec autem Christi discipulis non nocebunt, Domino eos protegente et ubique defendente. Non nocebunt utique, si contra repugnaverint eisque non assenserint. Sequitur: Verumtamen in hoc nolite gaudere, quia spiritus vobis subjiciuntur. Gaudete autem quod nomina vestra scripta sunt in coelis. Multi enim sunt quibus daemonia subjiciuntur, quos non gaudium quidem, sed luctus et moeror exspectat. Quibusdam enim in [Col. 0848D] judicio dicentibus: »Domine, nonne in nomine tuo prophetavimus, daemonia ejecimus, et virtutes multas fecimus?« dicturus est Dominus: Ite, operarii iniquitatis, »amen dico vobis, nescio vos (Matth. VII, 22).« Non ergo gaudeant Christi discipuli quia daemonia eis subjiciuntur. Gaudeant autem quia eorum nomina scripta sunt in coelis. Illud enim gaudium vanum et temporale est, hoc autem utile et aeternum. Illud ad vanam gloriam respicit, hoc spectat ad gloriam sempiternam. Et illud quidem habere possunt et boni et mali, hoc autem non habebunt nisi boni.



HOMILIA CXXIX. IN NATALI PLURIMORUM MARTYRUM I.
[Col. 0849A]




[ADMONITIO.]

ADMONITIO.---Praemittit quaedam auctor de Christiana fuga suae expositioni in Evangelium. Ne lectores his careant, ex Marchesio, pag. 122 educta hic exscribimus. Haec homilia inter Eusebianas non reperitur.



LECTIO S. EVANGELII SECUNDUM MATTHAEUM (X, 23).

In illo tempore, dixit Jesus discipulis suis: Cum vos persequentur in civitate ista, fugite in aliam. Et reliqua.

Talia sunt praelia Christi, talia sunt bella Novi Testamenti, sic Christi fideles pugnare noverunt. Dixerat eis Dominus superius: »Ecce ego mitto vos sicut oves in medio luporum (Matth. X, 16).« Praeceperat eis ut essent prudentes sicut serpentes; [Col. 0849B] nunc autem dicit eis ut fugiant, et persecutoribus se sequentibus non resistant. Fugerunt Israelitae Aegyptios, et vicerunt. Fugit et David, et rex a Domino constitutus est. Hanc autem fugam Jacob patriarcha significavit, qui post magnam et multam servitutem simul cum uxoribus et liberis, omnique possessione sua Laban socerum suum fugisse legitur; quem Laban ipse septem diebus persecutus, tandem invenit in monte Galaad. Laban enim, qui candidus interpretatur, hunc mundum significat. Valde enim sibi proxima sunt, et idem quodammodo haec duo nomina significare videntur candidus et mundus. Qui enim candidus est, mundus quoque esse videtur. Puto autem quod fabricam suam ideo tali nomine omnipotens Deus vocare voluit, quia »vidit cuncta [Col. 0849C] quae fecerat, et erant valde bona (Gen. I, 31).« Si enim omnia bona erant, nihil nisi mundum in eis erat. Ex eo autem tempore mundus est immundus, ex quo terra in sanguinibus corrupta narratur. Quod igitur Jacob simul cum uxoribus et filiis, omnique sua possessione fugisse dicitur, hoc significare videtur, ut nos quoque mundum istum fugiamus, et amicos, et propinquos, et quoscunque possumus de ejus servitute eripiamus. Septem diebus Laban sequitur Jacob, quia, quandiu vivimus, mundus iste nos persequi non cessat. Non enim sunt dies nisi septem. Igitur qui septem diebus nos persequitur, nullo tempore a persecutione quiescit. Quo igitur fugiemus? Fugiamus ad montes Galaad, ibique tentoria figamus. Galaad namque acervum testimonii interpretatur, [Col. 0849D] per quem utriusque Testamenti librum intelligimus, in quo omnia legis et prophetarum, apostolorum et doctorum exempla et testimonia sunt collocata. In quo Joannes apostolus clamat: »Nolite diligere mundum, neque ea quae in mundo sunt (I Joan. II, 15).« Ubi haec Dominus discipulis ait: »Si de mundo fuissetis, mundus quod suum erat diligeret; quia vero de mundo non estis, sed ego elegi vos de mundo, propterea odit vos mundus (Joan. XV, 19).« Talia et his similia audiuntur in monte Galaad. Illuc igitur fugiamus, et Dominum dicentem audiamus: Cum vos persecuti fuerint in civitate ista, fugile in aliam. Amen dico vobis, non consummabitis civitates Israel, donec veniat Filius [Col. 0850A] hominis. Ubique patientiam et innocentiam Dominus, etc.

(Huc usque additio; caetera ex commentario, num, 39, habentur.)



454 HOMILIA CXXX. IN NATALI PLURIMORUM MARTYRUM II.





[ADMONITIO.]

ADMONITIO---Ex commentario in Evangelium Matth., num. 40, praeter pauca addita illis verbis: Qui non accipit crucem suam et sequitur me, non est me dignus, tota haec hom. educta est. Marchesius edidit tom. II, pag. 123. In Emiseno item legitur cum eo titulo, et conformis habetur. Codices supra allati Brunoni nostro suffragantur.



LECTIO S. EVANGELII SECUNDUM MATTHAEUM (X, 34).

In illo tempore, dixit Jesus discipulis suis: Nolite arbitrari quia veni mittere pacem in terram, non veni mittere pacem, sed gladium. Et reliqua.

[Col. 0850B] Inc.: Quid est igitur quod Psalmista ait: Orietur in diebus ejus justitia et abundantia pacis? etc.

Des.: Si hic mercede caruerint, ibi propter hoc mercedem non habebunt.



HOMILIA CXXXI. IN NATALI PLURIMORUM MARTYRUM III.





[ADMONITIO.]

ADMONITIO.---Perbrevem introductionem ad hanc homiliam, quae in Marchesio legitur, tom. II, pag. 125, omittimus; cum reliqua omnia praestet commentarius in Evang., pag. 70, etc. Celebres in eo a Christo Domino commendatae beatitudines docte explanantur. Apud Emisenum pariter invenies inter homilias de sanctis 19, pag. 217 edit. Paris.



LECTIO S. EVANGELII SECUNDUM MATTHAEUM (V, 1).

In illo tempore: Videns Jesus turbas ascendit in [Col. 0850C] montem, et cum sedisset, accesserunt ad eum discipuli ejus. Et reliqua.

Inc.: Multa turba sequebatur Jesum, et non solum sequebatur, etc.

Des.: Si illorum vos beatitudo delectat.



HOMILIA CXXXII. IN NATALI UNIUS MARTYRIS I.





[ADMONITIO.]

ADMONITIO.---Succedit hic homilia altera a praecedente haud dissimilis, cum constet duobus locis comment. in Matthaeum numeris scilicet 64 et initio 70. Introductio in homiliam, qua caret commentarius, ita a Marchesio. pag. 124, tom. II, traditur; eamdem refert Emisenus in reliquis perfecte concordans.



LECTIO S. EVANGELII SECUNDUM MATTHAEUM (XVI, 24).

In illo tempore, dixit Jesus discipulis suis: Si [Col. 0850D] quis vult post me venire, abneget semetipsum. Et reliqua.

Paulo ante dixerat discipulis suis Dominus Jesus: Quia oportet eum ire Hierosolymam, et multa pati a senioribus, et scribis, et principibus sacerdotum, et occidi, et tertia die resurgere. Et assumens eum Petrus dixit ei: Absit a te, Domine, non erit tibi hoc. Et conversus Petro dixit: Vade post me, Satana, scandalum es mihi, quia non sapis quae Dei sunt, sed quae hominum. Inde volens ostendere qualiter primum eum ire, et qualiter eum sequi debeamus, subdidit dicens: Si quis vult venire post me, abneget semetipsum. In eo enim quod Dominus futura praedicit, et se sponte pati ostendit, et eorum fidem confirmat, secundum quod ipse alibi ait: »Et nunc dico vobis, [Col. 0851A] priusquam fiat, ut, cum factum fuerit, credatis (Joan. XIV, 29).« Quod vero beato Petro ait: Vade post me, Satana. scandalum es mihi, tale est ac si diceret: Vade post me, ut, sicut ego morior pro te, ita et tu moriaris propter me. Noli mihi contrarius esse, noli meae voluntati resistere. Noli divinis consiliis obviare. Sic enim oportet fieri, quia sic est ante tempora praedestinatum, et a prophetis pronuntiatum. Hoc est enim quod alibi ait: »O stulti et tardi corde ad credendum in omnibus quae locuti sunt prophetae! nonne sic oportuit pati Christum, et resurgere a mortuis, et intrare in gloriam suam?« (Luc. XXIX, 25.) Sapiebat igitur Petrus quae hominum sunt, quia humanum consilium dabat; non sapiebat quae Dei sunt, quia haec secreta divini 455 consilii, quibus [Col. 0851B] homo redimeretur, ignorabat. Tunc dixit Jesus discipulis suis: Si quis vult post me venire, abneget semetipsum. Debet enim unusquisque homo negare seipsum.

(Caetera videnda in commentario).

Des.: Qualis post hanc vitam in regno suo cunctis suis fidelibus apparebit.



HOMILIA CXXXIII. IN NATALI UNIUS MARTYRIS II.





[ADMONITIO.]

ADMONITIO.---Cum panea sint addita huic homiliae, quae absunt a commentario, ea praeterimus. Exstat apud Marchesium pag. 124. et num. 34 in comment. in Lucam. Inter Emiseni homilias inserta non videtur.



LECTIO S. EVANGELII SECUNDUM LUCAM (XIV, 26).

In illo tempore, dixit Jesus discipulis suis: Si quis venit [Col. 0851C] ad me, et non odit patrem suum et matrem. Et reliqua.

Inc.: Cum enim alibi Dominus dicat: Diliges proximum tuum sicut teipsum, etc.

Des.: Simul cum ipsa vita perdere non timebant.



HOMILIA CXXXIV. IN NATALI UNIUS MARTYRIS III.





[ADMONITIO.]

ADMONITIO.---Cum tota homilia a Marchesio edita pag. 127 constet partibus, quae inter se non colligantur, non a S. Brunone ad populum dictam, sed ab imperito auctore conditam quisquam suspicari potest. Pars prima incipit a comment. in Joannem, num. 42: Ecce vitis vocatur Christus, et vitis vera, Altera est ex comment. in Matth., num. 99: Amen dico vobis, non relinquetur hic lapis super lapidem, usque ad illa: Tradent enim vos in conciliis, [Col. 0851D] et in synagogis suis. Tertia pars denique rapsodiam appellabo. Eadem est in Emiseno 20 inter hom. de sanctis, pag. 218.

Inc.: Ecce vitis vocatur Christus, et vitis vera, etc.

Des.: Magna est virtus patientiae, sine qua perditur, et per quam anima possidetur.



HOMILIA CXXXV. IN NATALI CONFESSORUM I.





[ADMONITIO.]

ADMONITIO.---Immutata tantum videntur verba aliqua in principio; quidquid enim sequitur ex comment. in Matth., num. 102, desumptum est. Eamdem lectionem praebet Emisenus hom. inter sanctos 22.



LECTIO S. EVANGELII SECUNDUM MATTHAEUM (XXV, 14).

In illo tempore, dixit Jesus discipulis suis parabolam [Col. 0852A] hanc: Homo quidam peregre proficiscens vocavit servos suos, et tradidit illis bona sua. Et reliqua.

Inc.: Homo iste Dominus est Salvator noster intelligitur, qui de hoc mundo ad Patrem rediens, etc.

Des.: Et tunc inutilis servus ejicietur in tenebras exteriores: Illic erit fletus, et stridor dentium.



HOMILIA CXXXVI. IN NATALI CONFESSORUM II.





[ADMONITIO.]

ADMONITIO.---Qui homiliam a Marchesio editam pag. 129 cum commentario in Lucam num. 45 conferre voluerint, plenam omnibus in verbis consonantiam observabunt.



456 LECTIO S. EVANGELII SECUNDUM LUCAM (XIX, 12).

In illo tempore, dixit Jesus discipulis suis parabolam hanc: Homo quidam nobilis abiit in regionem longinquam accipere sibi regnum, et reverti. Vocatis [Col. 0852B] autem decem servis suis, dedit eis decem mnas. Et reliqua.

Inc.: Homo iste nobilis ipse est, qui loquitur, Salvator noster, etc.

Des.: Quod vobis paratum est ab origine mundi.



HOMILIA CXXXVII. IN NATALI CONFESSORUM III.





[ADMONITIO.]

ADMONITIO.---Perfecta concordia hac de homilia, quae inter Marchesium, pag. 130, et comment. in Lucam, num. 22, reperitur, nos ab ulteriori animadversione liberos reddit.



LECTIO S. EVANGELII SECUNDUM LUCAM (XII, 35).

In illo tempore, dixit Jesus discipulis suis: Sint lumbi vestri praecincti, et lucernae ardentes in manibus vestris, et vos similes hominibus exspectantibus Dominum [Col. 0852C] suum. Et reliqua.

Inc.: Quod enim lumbos praecingere nos Dominus praecipit, etc.

Des.: Et unusquisque ibi super omnia constituatur.



HOMILIA CXXXVIII. IN NATALI CONFESSORUM IV.





[ADMONITIO.]

ADMONITIO.---Paucis immutatis, et additis in medio et in fine homiliae, ut jacet in Marchesio, pag. 131, eadem a commentario redduntur num. 12. Hoc ex fonte Emiseni suppositi auctor eam omnino similem hausit.



LECTIO S. EVANGELII SECUNDUM MATTHAEUM (V, 13).

In illo tempore, dixit Jesus discipulis suis: Vos estis sal terrae. Quod si sal evanuerit, in quo salietur? Et reliqua.

[Col. 0852D] Inc.: Haec autem verba, et alia multa, tunc discipulis suis in monte Dominus locutus est, etc.

Des.: Qui fecerit et docuerit, hic magnus vocabitur in regno coelorum.



HOMILIA CXXXIX. IN NATALI CONFESSORUM V.





[ADMONITIO.]

ADMONITIO.---Ex evangelica expositione num. 17 comment. in Matthaeum constat homilia, cui perbreve exordium, ut legitur in Marchesio, pag. 132, praecedit. Cum reliquis Eusebianis de sanctis num. 26 impressa fuit; sed iisdem verbis habet initium et finem, ut in comment.



LECTIO S. EVANGELII SECUNDUM MATTHAEUM (VI, 22).

Lucerna corporis tui est oculus tuus. Si oculus tuus fuerit simplex, totum corpus tuum lucidum erit. Si [Col. 0853A] autem oculus tuus nequam fuerit, totum corpus tuum tenebrosum erit. Et reliqua.

Inc.: Si ergo lumen quod in te est tenebrae sunt, etc.

Des.: Totaque massa operationum lucida erit.



457 HOMILIA CXL. IN NATALI CONFESSORUM VI.





[ADMONITIO.]

ADMONITIO.---Hanc eamdem homiliam edidit Marchesius in lib. VI Sententiarum; sed cum lectio ejus imperfectissima sit, ut ex collatione codicis 100 Vat. Reg. cognovimus, ut jacet in dicto codice publici juris facimus, et inter homilias de confessoribus locum dedimus.



LECTIO S. EVANGELII SECUNDUM LUCAM (XI, 33).

Nemo accendit lucernam, et ponit eam sub modio, sed super candelabrum, ut luceat omnibus qui in domo [Col. 0853B] sunt. Et reliqua.

Ubi oculi non sunt, ibi lux necessaria non est. Ubi non sunt aures, ibi superfluae resonant voces; ubi qui comedant nulli sunt, ibi mensa et cibi ponendi non sunt. Merito igitur sancti canones non in vili et humili loco, sed per civitates et loca populosa episcopos ordinari non permittunt. Hoc est enim super candelabrum lucernam ponere, in loco excelso episcopum ordinare. Quare? Ut luceat omnibus qui in domo sunt. Non ergo ponatur sub modio, ubi nulli sunt, sed potius ibi ponatur ubi multi oculi sunt. Quid autem per lucernam intelligere debeamus, ipse Dominus subdidit, dicens: Lucerna corporis tui est oculus tuus. Si oculus tuus fuerit simplex, totum corpus tuum lucidum erit. Si autem [Col. 0853C] nequam fuerit, totum corpus tuum tenebrosum erit. Habet mundus iste suos oculos, solem videlicet et lunam, quibus corporaliter omnia illuminantur; de quibus in Genesi scriptum est: »Et fecit Deus duo luminaria magna, luminare majus, ut praeesset diei, et luminare minus, ut praeesset nocti (Gen. I, 16).« Habet similiter Ecclesia suos oculos, per quos, ut modo diximus, episcopi significantur. Corpus quoque nostrum suos oculos habet. Similiter autem et anima suis oculis decoratur. Considera modo ubi Dominus mundi oculos posuit; in coelo, utique in loco sublimiori, ut videantur ab omnibus, et quasi lucerna super candelabrum posita luceant omnibus qui in domo sunt. Nostri quoque oculi ubi positi sunt? Nonne in capite, et quasi lucerna super candelabrum [Col. 0853D] posita? Ita quoque episcopi nostri quasi lucerna super candelabrum, super locum magnum et populosum constitui debent. Noluit Ecclesiam suam caecam esse omnipotens Deus: oculos ei dedit qui eam illuminarent, qui veritatis viam ei ostenderent, qui eam errare non permitterent, et qui recto itinere ad regna coelestia eam perducerent. Videte, homines, quantum episcopos et praelatos vestros diligere debeatis. Lumina vestra sunt, oculi vestri et lucernae vestrae sunt. Sic igitur quasi oculos vos eos diligere debetis. Nihil est quod homines magis diligant quam oculos suos. Nihil igitur plus diligere debent quam praelatos suos. Sed videant episcopi ne oculos claudant, ne lucernam abscondant, ne pecuniam [Col. 0854A] sibi creditam terrae suffodiant. Non intra, sed extra velum, et mensa et candelabrum posita sunt; ubi et cibi communes sint omnibus, et lumen videatur ab omnibus. Qui abscondit frumentum, maledicitur in populis. Interpretetur episcopus nomen suum, quatenus in specula positus omnes et omnia desuper videat. Ad hoc in paradiso primus homo positus est ut operaretur et custodiret illum. Nunc autem de mentis nostrae oculis videamus, per quos sapientiam, rationem, et intellectum, et intentionem sanctam et simplicem intelligimus. De hoc enim oculo Salvator noster dicere videtur: Si oculus tuus fuerit simplex, totum corpus tuum lucidum erit. Si autem nequam fuerit, totum tenebrosum erit. Quamvis enim mali episcopi plurimum noceant, et eorum nequitia [Col. 0854B] infirmorum oculi tabescant, praecipue tamen mentis oculi, si nequam fuerint, totum hominem tenebrosum faciunt. Quid enim luminis vel claritatis in illo esse potest, in quo ipsa sapientia, ipsa ratio, ipsa intelligentia, totaque intentio mala est? Ideo enim hujus saeculi sapientes esse dicuntur, quia tales oculos habent, et omnia opera sua faciunt ut videantur ab hominibus, de quibus ipse Dominus ait: »Amen dico vobis, receperunt mercedem suam (Luc. VI, 2).« Ille igitur oculus, illa ratio, illa sapientia simplex est, quae peccata fugit, bona transitoria despicit, aeterna desiderat, et recto tramite ad Deum ducit. Merito igitur Dominus ait: Lucerna corporis tui est oculus tuus; quod tale est ac si diceret: Sicut lucerna mundi est sol, et luna, et lucerna [Col. 0854C] Ecclesiae episcopi et doctores, et lucerna corporis tui est oculus tuus; ita et lucerna animae tuae sapientia est, ratio et intentio bona. Hic est oculus simplex, qui et homines errare non permittit Nemo enim, ut ait quidam, cum ratione insanire potest. Et sicut in Evangelio Dominus dicit: »Omnis qui male agit, odit lucem (Joan. III, 20),« id est a ratione sapientiaque discedit. Quando a sapientia discedit ille, procul dubio oculum simplicitatis 458 veritatisque amittit. Ratio igitur et sapientia nunquam fallit. Intentio etiam illa, quae bona esse videtur, multoties fallit. Bona enim intentione Apostolus Ecclesiam Dei persequebatur, quia zelo legis hoc faciebat. Fallebatur tamen, quia non sapientia, sed [Col. 0854D] errore ducebatur. Similiter etiam et Elias bona intentione, ut sibi videbatur, prophetarum sanguinem et suas persecutiones vindicare volebat; non tamen illa ejus voluntas, et illius tantus zelus Deo placebat. Factus est enim sermo Domini ad Eliam dicens: »Quid hic agis, Elia? At ille respondit: Zelo zelatus sum pro Domino Deo exercituum. Quia dereliquerunt pactum Domini filii Israel. Altaria tua destruxerunt, et prophetas tuos occiderunt gladio, et quaerunt animam meam, ut auferant eam. Et ait illi: Egredere, et sta in monte coram Domino. Egressus est ille, et stetit in monte. Et ecce Dominus transiit, et spiritus grandis, et fortis subvertens montes, et conterens petras ante Dominum. Non in spiritu Dominus, et post spiritum commotio. Non in [Col. 0855A] commotione Dominus, et post commotionem ignis. Non in igne Dominus, et post ignem sibilus aurae tenuis (III Reg. XIX, 10).« Ecce audivimus modo tres zelos, id est tres animi commotiones et perturbationes, quae Domino non placuerunt. Si enim placuissent, nequaquam diceretur: non in spiritu Dominus, non in commotione Dominus, et non in igne Dominus. Commoventur et conturbantur aliquando viri religiosi et contra alios, et contra seipsos, plusquam necesse sit. Quae quidem perturbatio aliquando cito transit, aliquando in tantam flammam exsurgit, ut vix exstingui et sedari valeat. Tanto enim zelo in prophetas Baal, et in populum praevaricatorem Elias vir sanctus commotus erat, ut si ei a Domino potestas data fuisset, omnes eos absque [Col. 0855B] misericordia interfecisset. Sicut et alia vice eodem zelo quadringentos et quinquaginta prophetas Baal juxta torrentem Cison suis manibus interfecisse legitur. Duos quoque quinquagenarios, et bis quinquaginta viros, qui cum eis erant, igne coelitus misso, eum consumpsisse sacra nihilominus narrat historia. Praecepit igitur Dominus ut egrederetur, et in monte staret; in monte videlicet misericordiae, in monte charitatis et pacis. Qui enim in his montibus stant, omnes homines ex corde diligunt, nullius hominis mortem quaerunt, neque peccatoris mortem volunt, et potius ut convertatur et vivat. In hos ergo montes ductus est Elias, ut ejus animi tanta commotio mitigaretur. Et ecce Dominus transivit; sed priusquam Dominus transiret, spiritus grandis et tortis [Col. 0855C] subvertens montes et conterens petras transiit ante Dominum. Hic igitur spiritus grandis et fortis, qui et montes subvertebat et petras conterebat, Eliae spiritum et zelum significabat; qui quantum in ipso erat, non solum populum, verum etiam viros potentes, qui propter altitudinem montes, et propter fortitudinem petra vocantur, subvertere, conterere, delere et perdere volebat. Sed non in spiritu Dominus. Quia enim in illo spiritu Dominus non erat, neque simul cum illo spiritu transire volebat, manifeste Elias intelligere potuit, quia talis zelus talisque spiritus Deo non placebat. Similem autem spiritum apostolos quoque habuisse legimus, quando Samaritani Dominum recipere noluerunt, dicentes: »Vis, jubemus, ut descendat ignis de coelo, et consumat [Col. 0855D] eos, sicut Elias fecit? Quos Dominus increpans ait: Nescitis cujus spiritus estis. Filius hominis non venit animas perdere, sed salvare (Luc. IX, 54).« Notandum quod ait, »cujus spiritus estis.« Hoc enim tale est ac si diceret: Spiritus, qui in vobis est, et in quo regenerati estis, non est zeli et ultionis, sed misericordiae et pietatis. Post spiritum autem commotio, non in commotione Dominus. Commotio quoque non bona ostenditur, cum non in ea Dominus esse videatur. Tali autem commotione idem ipse Elias contra seipsum commotus, ait: »Obsecro, Domine, tolle animam meam, neque enim melior sum quam patres mei (III Reg. XIX, 4).« Hoc autem non tantum alterius vitae desiderio [Col. 0856A] dicere videtur, quam odio Jezabel, cujus jam persecutiones ferre non poterat. Dominus autem in Evangelio non eos qui persecutiones fugiunt beatos dicit, sed eos potius qui persecutiones patiuntur propter justitiam. Beatus denique Job cum tantis angustiis premeretur, non tamen ad impatientiam provocari potuit, quanquam uxor illius diabolica persuasione ad blasphemiam eum vocaret, dicens: »Benedic Domino, et morere (Job. VII, 9).« Cui ipse patientissime, et nullatenus commotus, ait: »Quasi una de stultis mulieribus locuta es (Ibid.).« Quod enim beatus Paulus dicit: »Cupio dissolvi, et esse cum Christo (Philip. I, 23),« non utique taedio persecutionum commotus, vel contenebratus diceret; sed potius illius beatitudinis desiderio. Illa igitur commotio [Col. 0856B] mala est, quae patientiae bonum excludit, sive tyrannorum persecutione, sive qualibet alia corporis passione. Unde et discipulis Dominus ait: »In patientia vestra possidebitis animas vestras (Luc. XXI, 19).« Multos homines tali commotione commotos mortem sibi imprecari audivimus. Non erat autem illa commotio talis, qua quidam sanctorum in persecutionibus positi, ut eorum spiritum Dominus susciperet, rogabant, quanquam martyrii passionem libentissime sustinebant; sed de sola carnis fragilitate timebant. Sequitur: Post commotionem vero ignis; non in igne Dominus. Iste ignis ille est, de quo supra 459 diximus, qui tanta commotione aliquando inflammatur, ut exstingui non valeat; per quem videlicet ira inveterata et odium significatur. Hoc [Col. 0856C] autem vitio plerumque laborare videmus etiam eos, qui religiosi esse putantur. Hoc igne Lucifer Calaritanus episcopus, cum Arianos suscipere noluisset, ab Ecclesia divisus est. Multoties alii in S. Ecclesia disputationes valde necessarias facere volunt, quas alii hoc igne succensi non patiuntur. Hoc miseri Donatistae igne succensi potius in sua perfidia perire voluerunt, quam ad catholicae Ecclesiae pacem redirent. Merito ergo dicitur non in igne Dominus, quia in tali ira et iracundia Deus non est. Post ignem autem sibilus aurae tenuis; ibi Dominus: Si oculus tuus simplex fuerit, de quo hoc in Evangelio modo Dominus dicit: Si oculus tuus simplex fuerit, totum corpus lucidum erit. Docet nos poeta ille nobilis de hominibus ingenti aestu et magno labore fatigatis, [Col. 0856D] quam gratus sit sibilus aurae tenuis. Ait enim Virg. Eclog. 5 sub finem:

Nam neque me tantum venientis sibilus austri,
Nec percussa juvant fluctu tam littora . . .
Quam tua carmina, etc.

Quid igitur per istum sibilum aurae venientis, nisi sancti Spiritus afflationem intelligamus; qui quoscunque tangere dignatur, ita ab omni irae indignationis commotionisque aestu refrigerat et compescit, ut pro ipsis quoque inimicis sanctos orare compellat. Sed hoc est quod Dominus ait: »Orate pro persequentibus et calumniantibus vos, ut sitis filii Patris vestri, qui in coelis est (Matth. V, 34).« Hujus tenuis et delectabilis aurae suavitate ipse Dominus [Col. 0857A] et Salvator noster afflatus, inter ipsa tormenta cum pateretur, pro suis crucifixoribus orabat, dicens: »Pater, ignosce illis; non enim sciunt quid faciunt (Luc. XXIII, 59).« Beatus quoque Stephanus hoc aurae sibilo confortatus pro suis lapidatoribus inter ipsos lapides clamabat, dicens: »Domine, ne statuas illis hoc peccatum (Act. VII, 5).« Et ut intelligas quid dixerit ibi Dominus, audi eum dicentem: »Ecce video coelos apertos, et Jesum stantem a dextris Dei (Ibid.).« Cum autem vidisset Elias quod in hac ultima commotione transisset Dominus, manifeste intelligere potuit quid respuere et quid tenere debuisset, et quod magis misericordia quam vindicta ei placuisset. Haec ultima commotio, haec pietatis intentio. Hic ille oculus simplex, de quo modo Dominus [Col. 0857B] ait: Si oculus tuus simplex fuerit, totum corpus tuum lucidum erit. Et talibus quidem oculis videbitur Dominus: tales oculos habent illi de quibus dicitur: »Beati mundo corde, quoniam ipsi Deum videbunt (Matth. V, 8).«



HOMILIA CXLI. IN NATALI VIRGINUM I.





[ADMONITIO.]

ADMONITIO.---Quam hic exhibemus homiliam, a Marchesio accepimus pag. 132. Major pars ex comment. in Matth. condita est sub numm. 56, 57, 58, in quibus trium parabolarum expositiones concluduntur. Sed cum aliqua intermedia, et plura alia post eas auctor addiderit, integram concionem collatam etiam cum cod. Laurent. producimus.



LECTIO S. EVANGELII SECUNDUM MATTHAEUM (XIII, 44).

In illo tempore, dixit Jesus discipulis suis: Simile [Col. 0857C] est regnum coelorum thesauro abscondito in agro, quem qui invenit homo abscondit, et prae gaudio illius vadit, et vendit universa quae habet, et emit agrum illum. Et reliqua.

Regnum coelorum hoc in loco coelestem patriam dicit, quae merito thesauro in agro abscondito comparatur, quia ejus divitiae nondum omnibus manifestae apparent. Inveniuntur tamen, et si non ad plenum, quoniam sanctorum doctrina et praedicatione, qualis quantusque sit, magna ex parte declaratur. Hunc autem thesaurum, Christo Domino praedicante, SS. apostoli invenerunt, et prae gaudio illius venditis omnibus eum emerunt. »Si vis, inquit Dominus, perfectus esse, vade, vende universa quae habes, et da pauperibus, et sequere me, [Col. 0857D] et habebis thesaurum in coelo (Matth. XIX, 21).« Sic igitur ager iste cum thesauro suo perfectissime emitur. Hunc autem thesaurum ille abscondit, qui, cognito qualis sit, corde tenet, mente diligit, ejusque nullo modo obliviscitur. Illud enim abscondimus, quod charum habemus, et amittere timemus. Iterum: Simile est regnum coelorum homini negotiatori quaerenti bonas margaritas, inventa autem una pretiosa margarita abiit, et vendidit universa quae habuit, et emit eam. Haec autem similitudo, et ca quae superius dicta sunt, pene idem significant. Praeter hoc, quod regnum coelorum non coelestis patria, sicut ibi, sed sancta Ecclesia intelligitur. Quod vero ibi thesaurus dicitur, hic margarita vocatur. Simile est igitur regnum coelorum, id est S. Ecclesia homini [Col. 0858A] negotiatori; quoniam sicut ille unius margaritae desiderio omnia vendit, et eam 460 emit, ita et ista pro amore patriae coelestis, et aeternae felicitatis, non solum ea quae habuit vendidit; verum etiam seipsam servituti subjugavit, ut eam emere et possidere valeat. Callidus enim negotiator, qui ex his quae diu possidere non potest, tale aliquid emit quod nunquam amittere timeat, et in quo universa possideat. Possumus autem per hunc negotiatorem Dominum et Salvatorem nostrum intelligere, qui, inventa una pretiosa margarita, per quam S. Ecclesiam non habentem maculam neque rugam intelligimus, omnia quae habuit vendidit; id est seipsum vendi et occidi permisit, et emit eam.] Sic enim et Apostolus ait: »Empti enim estis pretio magno: [Col. 0858B] glorificate, et portate Deum in corpore vestro (I Cor. VI, 20).« Iterum: Simile est regnum coelorum sagenae missae in mare, et ex omni genere piscium congreganti. Quae cum impleta esset educentes, et secus littus sedentes, elegerunt bonos in vasa, malos autem foras miserunt. Merito enim regnum coelorum, id est S. Ecclesia, sagenae simile dicitur, quia et piscatoribus commissa est, et in aquis baptismatis quotidie innumerabiles pisces concludit et capit: de quibus ipse Dominus suis discipulis ait: »Venite post me, et faciam vos fieri piscatores hominum (Matth. IV, 19).« Hanc autem sagenam tunc in mare Dominus misit, quando eisdem discipulis praecepit, dicens: »Ite, docete omnes gentes, baptizantes eos in nomine Patris, et Filii, et Spiritus sancti (Matth. [Col. 0858C] XXVIII, 20).« Mare enim vocatur mundus iste, de quo Psalmista: »Hoc mare, inquit, magnum et spatiosum; illic reptilia quorum non est numerus (Psal. CIII, 25).« Congregavit autem haec sagena ex omni genere piscium; quoniam S. Ecclesia ad fidem vocavit, et in sinu suo collegit ex omni genere hominum. Ibi enim sunt Judaei et Graeci, Latini et Barbari, divites et pauperes, sapientes et insipientes, frumentum et zizania, granum et palea, justi simul et peccatores. Nondum autem impleta est; adhuc pisces ingrediuntur, adhuc homines baptizantur: implebitur vero, quando plenitudo gentium in eam introierit, et quando Israel salvus fiet. Tunc igitur eam educentes et secus littus sedentes, bonos pisces eligent, malos autem foras projicient. Littus autem [Col. 0858D] maris finis est saeculi: hoc autem ipse Dominus exponens ait: Sic erit in consummatione saeculi: exibunt angeli, et separabunt malos de medio justorum, et mittent eos in caminum ignis: ibi erit fletus, et stridor dentium. Caminus iste infernus est, in quo neque vermis moritur, neque ignis exstinguitur, in fletu vero et dentium stridore, doloris nimietatem et poenarum intolerantiam significat. Intellexistis haec omnia? Dicunt ei: Etiam. Ait illis: Ideo omnis Scriba doctus in regno coelorum similis est homini patrifamilias, qui profert de thesauro suo nova et vetera. Ac si diceret: Illis in parabolis locutus sum, et non intellexerunt; vobis autem parabolas ipsas exposui, et intellexistis. Et illis quidem, quia adhuc veteres sunt, protuli vetera; vobis autem, quia novi [Col. 0859A] estis, et nova, et vetera: illis prophetarum consuetudine, vobis doctoris et magistri more locutus sum. Sic igitur loquimini, sic docete; hanc loquendi regulam tenete. Aliter enim in regno coelorum; aliter in conventu Scribarum et Pharisaeorum; aliter in Ecclesia, aliter in Synagoga loqui oportet. Ideo omnis Scriba doctus in regno coelorum, omnis Ecclesiae doctor et praedicator, si sapiens est, si doctus est, similis est homini patrifamilias, qui profert de thesauro suo, de divitiis pectoris sui, de scientia cordis sui, nova et vetera. Synagogae Scribae, quia docti non sunt, proferunt vetera; Ecclesiae vero Scribae, quia docti sunt, et nova proferunt et vetera. Illi solam litteram, isti et litteram sequuntur et spiritum; istis denique datum est nosse mysterium regni Dei: illis [Col. 0859B] autem non est datum ut videntes non videant, et audientes non intelligant. Incrassatum est enim cor populi hujus, et auribus graviter audierunt, et oculos clauserunt ne videant et convertantur, et sanem eos: haec enim vetera sunt, et de libro Isaiae prophetae assumpta; caetera autem nova sunt, quae in similitudinibus locutus est Dominus ab eo loco, in quo ista ait. Sic igitur et Ecclesiae doctores secundum magistri consuetudinem proferre debent de thesauro suo nova et vetera. Ideo enim binos discipulos ante se Dominus mittebat. Ideo et duo Cherubim se invicem respiciebant. Ideo abyssus invocat abyssum. Ideo Novum Vetus, et Vetus Novum invocat Testamentum. Abyssus enim utrumque Testamentum dicitur propter altam sapientiae et scientiae profunditatem. [Col. 0859C] Inde etiam est quod Psalmista Ecclesiae doctoribus loquitur dicens: Si dormiatis inter medios cleros, eritis pennae columbae deargentatae. Duo namque cleri, duo sunt Testamenta. Columba vero Ecclesia est, quae ideo deargentata dicitur, quia cunctis virtutibus et praecipue veritate decorata est. Inter autem hos duos cleros, Ecclesiae doctores et magistri dormierunt, si in utriusque Testamenti scientia et doctrina, quasi in somno et quiete delectantur, et nunc nova veteribus, nunc vetera novis confirmantur. Hoc enim faciendo fiunt pennae columbae, quia tam sapienti et rationabili praedicatione S. Ecclesiam volare dicunt, et secum ad coelestia transferunt. Propter hoc de sanctis dicitur, quia [Col. 0859D] »assument pennas ut aquilae, volabunt, et non deficient (Isa. XL, 31).« Propter hoc et tabernaculum maxima ex parte opere plumario factum 461 est, ut omnes alas suscipiamus et volare discamus. Sequitur: »Et posteriora dorsi ejus (Psal. LXVII, 14).« Sequentur enim vos in specie auri; prima namque pars Ecclesiae apostoli fuerunt, et quicunque eorum in tempore crediderunt. Posteriores vero nos sumus, et quicunque usque ad saeculi consummationem credituri sunt. Posteriores itaque sequuntur primos, et coelestis sapientiae splendore nitentes, eadem via post eos, eisdemque virtutum alis ad coelestia convolabunt. Hoc autem ideo fiet, quia sapientes Ecclesiae, qui eos docent et praedicant, inter medios cleros dormientes, de thesauro suo proferunt nova et vetera. [Col. 0860A] Hoc enim ipse Dominus faciebat: hoc et discipulos suos facere docuit; et ideo quidem omnis Scriba doctus in regno coelorum similis esse debet homini patrifamilias; id est Domino nostro Jesu Christo, qui profert de thesauro suo nova et vetera.



HOMILIA CXLII. IN NATALI VIRGINUM II.





[ADMONITIO.]

ADMONITIO.---Quia a comment. in Matthaei locum num. 102 maxima hujus homiliae pars accepta est et aliqua tantum in medio adjuncta de Dina virgine stulta, et Iphigenia virgine prudente, ne quae jam exposita sunt rursum afferantur, ad ipsum commentarium lectores remittimus. Attributa etiam fuit homilia Emiseno.



LECTIO S. EVANGELII SECUNDUM MATTHAEUM (XXV, 1).

In illo tempore, dixit Jesus discipulis suis parabolam [Col. 0860B] hanc: Simile est regnum coelorum decem virginibus, quae accipientes lampades suas exierunt obviam sponso, et sponsae. Et reliqua.

Inc.: Dixerat modo superius Dominus et Salvator noster: De die autem illa, etc.

Des.: Nescire namque Dei, reprobare est: Vigilate itaque, quia nescitis diem neque horam.



HOMILIA CXLIII. DEDICATIONE ECCLESIAE.





[ADMONITIO.]

ADMONITIO.---Duplici in loco hanc lucubrationem exhibet Marchesius, sed plane diversam. Primo legitur in fine homiliarum, eamque homiliam appellat. Secundo in libro I Sententiarum, post caput 8, cui titulus est: De Evangeliis, et sermonem vocat. Hunc eligimus, quia expositioni in Evang. Lucae num. 44 magis conformatur. Prior autem, [Col. 0860C] etsi plura de eodem commentario assumat, tam disparata et ab argumento extranea congerit, ut nullo modo genuinum S. Brunonis opus haberi possit.



LECTIO S. EVANGELII SECUNDUM LUCAM (XIX, 1).

Ingressus Jesus perambulabat Jericho. Et ecce vir nomine Zachaeus, et hic erat princeps publicanorum, et ipse dives. Et reliqua.

Ex quo tempore primus homo descendit ab Jerusalem in Jericho, et incidit in latrones, omnes per Jericho ambulamus, quicunque hunc mundum inhabitamus. Jericho namque interpretatur luna, cujus tanta mutabilitas est, ut nunquam in eodem statu permaneat. Unde et non immerito hunc mundum significat, cujus mutabilitas perpetua est, et sine mutationibus stare non potest. Ut enim de coelo, et [Col. 0860D] tempore, et de diebus, et mensibus, et anno taceamus, quae semper volvuntur et in se replicantur, neque aer, neque terra, neque mare, neque ipsi homines suam perpetuo servant figuram. Quorum omnium mutationem quis unquam valeat enarrare? Merito ergo mundum istum luna significat, qui ad illius similitudinem tantis semper mutationibus variatur. Hanc autem mutabilitatem Dominus et Salvator noster secundum humanitatem suscipere dignatus est, ut hominem a latronibus vulneratum sanaret, et mundum a morte perpetua liberaret; unde et merito per Jericho ambulasse dicitur, quia, cum sit immutabilis secundum divinitatem, nostras mutationes in carne sua suscepit. Esurivit enim atque sitivit, et super puteum fatigatus sedit. Et ecce vir [Col. 0861A] nomine Zachaeus, qui digne satis justificandus interpretatur; quoniam a Deo vocatus et justificatus est. Hic autem erat non solum publicanus, verum etiam publicanorum princeps. Erat insuper et dives, quem difficile est intrare in regnum coelorum. Difficile utique et apud homines impossibile; sed quae apud homines sunt impossibilia, possibilia sunt apud Deum. Et quamvis talis esset, quaerebat tamen videre Jesum. Quaerebat quidem, 462 sed videre non poterat. Sed quare non poterat? Prae turba, et quia statura pusillus erat. Haec enim duo valde impediunt hominem, ne videre valeat Jesum. Mala turba, quae a tanto talique bono hominem deturbat. Turba ista vitiorum est, qua qui circumdatus fuerit, Christum videre non poterit. Statura vero pusillus est, qui ad [Col. 0861B] scientiae aetatem, et perfectionem nondum pervenit. Unde Apostolus nos admonet, dicens: »Nolite pueri effici sensibus, sed malitia parvuli estote (I Cor. XIV, 20).« Et iterum: »Tanquam parvulis in Christo lac vobis potum dedi, non escam. Nondum enim poteratis; sed nec nunc quidem potestis. Adhuc enim carnales estis (I Cor. III, 1).« Qui vult Deum, exeat de turba; fugiat vitia et peccata; vitet malorum consortia; erigat se, et extendat; crescat in fide et scientia, et proficiat in omni bonitate. Hoc enim significavit Zachaeus, quando praecurrens ascendit in arborem sycomorum. In arborem quidem ascendit, quatenus inde videret quem per se videre non poterat. Haec arbor fides est, ad quam multi venientes, quamvis statura parvuli fuissent et non [Col. 0861C] in scientia multum crevissent, inde tamen videre et cognoscere Deum meruerunt. Unde et hic dicitur, quod erat illac transiturus. Haec est enim via, et juxta hanc fidei arborem transit Jesus. Inde videtur et videt; inde cognoscitur et cognoscit. Eos enim Dominus respicere, et ad se vocare dignatur, qui in hanc arborem ascendunt; cujus fructus sanguineus est, per quem martyres significantur, qui fidei arbori adhaerentes, propter fidei constantiam cruentati sunt. Tales itaque fructus fert sycomorus; talia poma fert arbor fidei, quae tam firmiter ei inhaerent, ut potius occidi et proprio sanguine cruentari quam a sua arbore, id est a Christi fide valeant separari. Inde igitur Dominus transiens, suspiciens vidit Zachaeum, [Col. 0861D] et dixit ad eum: Zachaee, festinans descende, quia hodie in domo tua oportet me manere. Hodie, inquit, me quaerere coepisti, ad fidem venisti, in arborem ascendisti; hodie in domo tua oportet me manere. Verum est, quod per prophetam dicitur: »Quia peccator quacunque hora conversus fuerit, et ingemuerit, vita vivet, et non morietur (Ezech. XXXIII, 12).« Quod enim tunc in Zacheo factum est, quotidie in aliis peccatoribus fieri non dubium est; si tamen ex corde convertantur, Christum quaerant, et fidem teneant. Sequitur: Et festinans descendit, et excepit illum gaudens. Jam igne fidei interius ardebat; multum jam fide creverat, etsi statura pusillus erat. Et cum viderent omnes, murmurabant, dicentes quod ad hominem peccatorem [Col. 0862A] divertisset. Omnes enim sciebant Zachaeum esse peccatorem, utpote publicanorum principem. Sed iste peccator melior erat quam illi qui murmurabant, et se justos esse dicebant. Hoc autem sequentia manifestant, dum dicitur: Stans autem Zachaeus, dixit ad Jesum: Ecce dimidium bonorum meorum do pauperibus; et si aliquem defraudavi, reddo quadruplum. Hac enim una voce omnes illico a murmuratione cessaverunt, tam subitam publicani poenitentiam et conversionem admirantes. Et fortasse nemo ibi erat, qui hanc tantam professionem, etiam coactus facere voluisset. Dives enim erat valde, quem ipse evangelista divitem fuisse testatur. Et tamen omnium bonorum suorum medietatem se pauperibus dare promittit, et in quadruplum reddere, si [Col. 0862B] aliquem defraudavit. Vide ergo a quanta perfectione coepit, qui tunc primum Christum Dominum viderat, et praedicantem audierat. Verum est utique quod homines vident in facie, Deus autem corda intuetur. Qualem Dominus hunc, et quam justum post modicum futurum videbat, quem tamen peccatorem homines judicabant! Ait Jesus ad eum, quia hodie salus domui huic facta est, et omni aegritudine, omni morbo, omni vitiorum contagione fugata et sanata est, et tota exterius et interius sanctificata est; eo quod ipse, qui hujus domus habitator est, jam non publicanus sit, sed filius Abrahae. Abrahae namque filii sunt, quicunque Abraham imitantur et opera Abrahae faciunt: et Abraham quidem angelos, Zacchaeus vero angelorum Dominum hospitio recepit. [Col. 0862C] Venit enim Filius hominis quaerere, et salvum facere, quod perierat. Non venit vocare justos, sed peccatores ad poenitentiam. Ideo venit, ideo de coelo descendit ut peccatores salvaret, et liberaret et ad poenitentiam vocaret. De talibus domus Dei aedificata est. De talibus S. Ecclesia fabricata est. Hoc autem et filiis Israel praecipitur, ut aedificent altare Domino de lapidibus impolitis, et quos ferrum non tetigit. Impoliti lapides peccatores sunt, qui nondum ferramento Spiritus sancti ad pulchritudinis normam formati sunt. Altare Dei Ecclesia est, quae ex talibus lapidibus quotidie fabricatur. Ex peregrinis lignis et lapidibus aliunde advectis templum Dei constructum est. Inde est quod beatus Petrus animalia immunda manducare jubetur (Act. X, 13). Inde est quod non [Col. 0862D] solum munda, sed etiam immunda animalia in arca servantur (Gen. VII, 2). Inde est quod Moyses Aethiopissam duxit uxorem. Inde est quod Salomoni cum pavonibus et simiae afferuntur. Denique quid faciunt cilicia cum tabernaculo? Quare in deserto inter cedros et abietes spinae quoque et ulmi plantatae sunt? Si haec et similia intelligere vultis, discite quid 463 sit, »misericordiam volo, et non sacrificium (Matth. IX, 13).« Si peccatores Deus non vocasset, Paulum et Matthaeum, duo magna luminaria et excelsa non habuisset. Lege in Canticis canticorum, et audi unde sponsam suam Dominus, et qua ex gente ad se venire praecepit: »Veni, inquit, soror mea sponsa, veni de Libano, veni de capite Amana, [Col. 0863A] de vertice Sanir et Hermon, veni de cubilibus leonum, et de montibus pardorum (Cant. IV, 8),« ne erubescas. Obliviscere populum tuum tantummodo et domum patris tui, et coronaberis. Hic misericordiae plenitudinem Psalmista quoque admirans, dicebat: »Gloriosa dicta sunt de te, civitas Dei.« Et quae gloriosa? »Memor ero Raab, et Babylonis scientium me. Ecce alienigenae, et Tyrus, et populus Aethiopum, hi fuerunt in ea (Psal. LXXXVI, 4).« Haec est igitur causa, haec ratio vobis sufficiat. vobis dico, qui indignamini quod ad hominem peccatorem Dominus divertisset, et quod cum peccatoribus manducat et bibit magister et Dominus noster, qui cum Patre et Spiritu sancto vivit et regnat in saecula saeculorum.



HOMILIA CXLIII. IN NATALI XII SS. MARTYRUM.
[Col. 0864A]




[ADMONITIO.]

ADMONITIO.---Non felicior est praecedenti haec sermocinatio, qua Marchesius homiliis S. Brunonis finem imponit; siquidem quae ex comment. in Matthaeum num. 81 excerpta sunt, nullo vinculo cum SS. martyrum laudibus colligantur. Est sane quid absolutum, aliaque pro causa dictum. Ea vero, quae de iis sanctis subsequuntur, nihil peculiare de eorum glorioso certamine perhibent, nec stylum S. Brunonis redolent. Caret textu Evangelii, etc.

Inc.: Non solum B. Petrus apostolus reliquerat, etc.

Des.: Cum ipso in coelis gloriantur, perenniter laureati.





[Col. 0863]
S. BRUNONIS ASTENSIS EPISCOPI SIGNIENSIS SERMONES TRES INEDITI.
[Col. 0863]


464 SERMO PRIMUS. DE EPIPHANIA DOMINI.
[Col. 0863B]




[ADMONITIO.]

ADMONITIO.---Hunc sermonem ex cod. Biblioth. Florentinae S. Marci Membr. in 4. saec. XIII eruimus, cum nulla adhuc in editione Opp. S. Brunonis excusus fuerit. Styli ejus similitudo, et nomen S. episcopi, quo inscribitur, satis conjecturae porrigunt eidem auctori adjudicandum.

Ad aedificationem fidelium spectat, fratres charissimi, extremus evangelicae lectionis versiculus, qui modo vestris insonuit auribus, quod magi, stella duce, ab oriente Bethlehem venientes, ingressi domum in qua B. mater et virgo manebat cum puero, apertis thesauris suis tria obtulerunt Domino munera, aurum videlicet, thus et myrrham, quibus verum Dominum, et verum hominem, ac regem [Col. 0863C] confessi sunt. Haec siquidem munera Domino Salvatori suo quotidie S. Ecclesia offerre non cessat. Thus enim offert, dum illum verum Dominum, creatorem omnium confitetur et credit; myrrham, dum nostrae carnis substantiam, in qua pro nostra salute pati et mori voluit, asserit assumpsisse; aurum, dum perenniter ipsum cum Patre et Spiritu sancto regnare non dubitat, juxta illud prophetae: Multiplicabitur ei imperium, et regni non erit finis. Horum quoque munerum oblatio mystice intelligi aliter potest. Per aurum designatur coelestis sapientia, juxta illud Salomonis: »Thesaurus desiderabilis requiescit in ore sapientis (Prov. XXI, 20):« et alibi: »Os justi meditabitur sapientiam (Psal. XXXVI, 20).« Per thus, munda oratio; unde Psalmista: [Col. 0863D] »Dirigatur, Domine, oratio mea, sicut incensum in conspectu tuo (Psal. CXL, 2);« puriorem namque odorem reddit Domino nostra munda oratio, [Col. 0864B] quam fumus incensi; et sicut fumus ille tendit in altum, ita nostra oratio dirigitur ad Dominum. Per myrrham carnis nostrae mortificatio; unde in Canticis canticorum S. Ecclesia de suis fidelibus, usque ad mortem pro Christo certantibus, dicit: »Manus meae distillaverunt myrrham (Cant. V, 5).« Tunc igitur Domino aurum offerimus, cum coelestis sapientiae luce in conspectu ejus resplendemus; de quibus Psalmista dicit: »Initium sapientiae timor Domini (Eccli. I, 16).« Timere siquidem Dominum, est, nulla, quae facienda sunt, bona praeterire; hinc etiam alibi dicit: Timentibus Deum nihil deest. Thus, cum mundam orationem ante eum dirigimus; myrrham, cum per abstinentiam carnem nostram cum vitiis et concupiscentiis mortificantes, crucem [Col. 0864C] post Jesum portamus. Unde idem Dominus in Evangelio ait: »Si quis vult post me venire, abneget semetipsum, tollat crucem suam quotidie, et sequatur me (Luc. IX, 13).« Crucem ergo propter Christum Jesum portare est carnem nostram affligendo pro ejus amore mortificare. Nec vacat a mysterio, quod magi per aliam viam reversi sunt ad patriam suam. Patria quippe nostra coelestis Jerusalem civitas sancta est, a qua ob primi hominis culpam, id est superbiendo, inobediendo, cibum vetitum comedendo, in extremis finibus longe discessimus, juxta illud Psalmistae dicentis: »Multum incola facta est anima mea (Psal. CXIX, 6)« in terra aliena. Hac igitur patria nihil invenitur praestantius, cujus gloria nihil securius, cujus beatitudine nihil felicius, [Col. 0864D] cujus amore nihil suavius, cujus labore nihil fertilius: centuplum enim novit reddere fructum. Quis unquam exsul ad patriam remeare non appe

[Col. 0865A] Quis amissam haereditatem summopere sibi restitui non laborat? Quis unquam amissae patriae oblivisci poterit? Si ergo ad coelestem patriam accepturi haereditatem remeare cupimus, necesse est ut per aliam viam revertamur, hoc est, viribus totis nosmetipsos Domino humiliando: cor enim contritum et humiliatum Deus non spernit: per multas namque tribulationes oportet nos ingredi regnum Dei, praeceptis divinis per omnia obtemperando, visibilia et carnalia desideria calcando. Hac igitur via reversi ad patriam, perpetuae vitae gaudiis in coelis fruemur cum angelis, adjuvante nos Domino nostro Jesu Christo, qui cum Patre et Spiritu sancto regnat in saecula saeculorum. Amen.




465 SERMO II. IN PURIFICATIONE B. M. V.
[Col. 0865B]




[ADMONITIO.]

ADMONITIO.---Eodem ex codice sermonem alterum pariter ineditum publicamus, in quo elegantia non minus emicat quam doctrina, suoque auctore dignus omnino videtur.

Humani generis conditor et redemptor Dominus, qui pro salute totius populi de coelis venit ad terras, nec voluit legem solvere, imo et adimplere, secundum legis edictum, a parentibus hodie, cum nostrae carnis substantia in templo est praesentatus. Et quanquam ejus intemerata genitrix B. V. M., quae non ex accepto semine conceperat, nullis legalibus institutis astricta teneretur; attamen, ut se Deum hominem peperisse ostenderet, observato humilitatis [Col. 0865C] praecepto: Quanto major es, humilia te in omnibus; acceptis muneribus, cum puero, juxta legis ritum; limina templi petivit hodie; et quia paupercula erat, nec magnis pretiosisque poterat uti muneribus, quae potuit pro filio, turtures obtulit et columbas. Nec sine causa Dominus talia pro se offerri voluit animalia, quod et fellis carerent amaritudine, et propriis contenta viris, castitatis naturalem indolem observarent. Intueamur ergo diligentissime horum animalium oblatis quid mystice nobis insinuatur. Sed primo de templo videamus. Lapides illi, ex quibus Salomonicum templum aedificatum est, alibi caesi, quidam expoliti, ibique deportati ab aedificantibus, apti in aedificio inveniuntur; ita quod nullo mallei sono aut securis in tanto opere sit auditus, sanctorum [Col. 0865D] significant animas, de quibus Isaias: »Lapides vivi volvuntur super terram.« Et Apostolus: Vos tanquam lapides vivi superaedificamini domos spirituales, qui alibi caeduntur, et sic in aedificatione apti ponuntur; quia sanctae animae in praesenti vita per poenitentiam et cordis conpunctionem atque proximorum compassionem praeparantur, et ita politae ac mundae in aedificio templi congrue collocantur. Templum itaque illud mirificum a Salomone aedificatum civitatem sanctam Jerusalem significat, cum verus Salomon Christus videlicet rex pacificus ex vivis lapidibus, hoc est ex fidelium animis aedificare non cessat quotidie; unde illud Psalmistae: »Jerusalem, quae aedificatur ut civitas (Psal. CXXI, 3).« Per columbas vero, quae fellis amaritudinem non gestant, [Col. 0866A] beatorum simplicia corda significantur, qui saevis irarum stimulis liberatem semper habentes, semper coelestia meditantur. Ira siquidem venenorum contagiis infecta, offuscata ratione, ne verum cernere valeat, interiorem perturbat oculum; de qua Psalmista: »Conturbatus est prae ira oculus meus (Psal. XXX, 10);« unde Apostolus: »Ira, inquit, justitiam Dei non operatur (Jac. I, 20).« Per turtures autem, quae propriis contentae viris alienum non appetunt amatorem, utique hominis exterioris scilicet et interioris castitas denotatur; unde Augustinus in lib De civit. Dei: »Virginitas, inquit, carnis corpus intactum, virginitas animae mens incorrupta.« De exteriori castitate voce etiam Dominica dicitur: »Sint lumbi vestri praecincti (Luc. XII, 35);« et per [Col. 0866B] Moysen filiis Israel praecipit: »Renes vestros accingetis (Ezech. XII, 11).« Lumbos seu renes praecingere, est omnia luxuriae inquinamenta et carnalia desideria exstirpata firmis castitatis nexibus vincire, juxta illud Apostoli: »Mortificate corpora vestra, quae sunt secundum iram (Coloss. III, 5).« Absit ut alienum, hoc est diabolum, amatorem appetamus! postquam enim ad Christum venimus, nequaquam ad eum redire debemus. Dicamus ergo cum Apostolo. »Castigo corpus meum, et in servitutem redigo (I Cor. IX, 27);« castigo illicitos motus corporis calcando; licitis vero parce utendo, et in servitutem redigo. Domino enim servire tuta libertas est; et pro ejus nomine mori, novae aeternaeque vitae initium; [Col. 0866C] unde idem Apostolus: »Cupio, inquit, dissolvi, et esse cum Christo (Philip. I, 23);« et David: »Pretiosa in conspectu Domini mors sanctorum ejus (Psal. CXV, 5);« itemque alibi: »Beati mortui qui in Domino moriuntur (Apoc. XIV, 13).« Interioris quippe hominis castitas est, mentem ab omni labe peccatorum immaculatam custodire; unde per egregium praedicatorem unicuique fideli animae dicitur: »Despondi vos uni viro virginem castam exhibere Christo (II Cor. XI, 12);« et per Prophetam: »Circumcidite corda vestra, et non corpora vestra (Jerem. IV, 4).« Quod ipse Dominus noster vobis praestare dignetur, etc.




466 SERMO III. IN NATALI UNIUS MARTYRIS.





[ADMONITIO.]

[Col. 0866D] ADMONITIO.---Si hoc tertio inedito sermone editionem nostram S. Brunonis exornamus, fatemur hunc nos debere summae diligentiae ac laboris reverendissimi hodierni praesulis monast. Montis Casini P. D. Thomae Capomatii. Illum quidem ex cod. 194 Casin. archivi deprompsit, a quo plura alia, ut diximus, liberaliter communicavit. Aliqua desunt in principio, sed reliqua integra et perfecta videntur.

Insuper et ipse Dominus in eis erat, qui eorum semini incrementum dabat. Nam, ut Apostolus ait: »Neque qui plantat est aliquid, neque qui rigat, sed qui incrementum dat, Deus (I Cor. III, 7).« Unde et subditur: »Quia sine me nihil potestis facere. Et si quis in me non manserit, mittetur foras sicut palmes, et arescet, et colligent eum, et in ignem mittent, et ardet (Joan. XV, 6).« Qui enim in Christi fide non [Col. 0867A] manet, de Ecclesia et sanctorum collegio foras ejicitur, arescit et moritur; a malignis spiritibus rapitur, in ignem aeternum, inexstinguibilem mittitur, et ibi sine fine cruciabitur et ardet. »Si manseritis in me, et verba mea in vobis manserint, quodcunque volueritis, petetis, et fiet vobis (I Cor. III, 7).« Illi enim manent in Christo, qui neque amore, neque timore, qui neque ruinis, neque blanditiis, qui ab ejus dilectione, ab ejus fide et amplexibus nulla ratione separari valeant. Taliter quidem Apostolus in Christo manebat, qui de seipso scribens, ait: »Certus sum enim quia neque mors, neque vita, neque angeli, neque principatus, neque virtutes, neque instantia, neque futura, neque fortitudo, neque altitudo, neque profundum, neque creatura alia, poterit nos separare a charitate Dei, [Col. 0867B] quae est in Christo Jesu Domino nostro (Rom. VIII, 38).« Manent autem in eis verba Christi, qui praecepta ejus mente tenent, corde credunt, et nunquam eorum obliviscuntur. Praeceptum namque Domini est: »Nolite timere eos qui occidunt corpus, animam autem non possunt occidere. Sed potius eum timete, qui et animam et corpus potest perdere in gehennam (Luc. XII, 5).« Praeceptum Domini est: »Si quis vult venire post me, abneget semetipsum, tollat crucem suam, et sequatur me (Luc. IX, 13).« Praeceptum Domini est: »Si quis venit ad me, et non odit patrem et matrem, fratres et sorores, etc., non potest meus esse discipulus (Matth. XIV, 26).« Haec igitur, et similia sunt illa verba, de quibus modo Dominus dixit: »Si manseritis in me, et verba mea in vobis [Col. 0867C] manserint, quodcunque volueritis, petetis, et fiet vobis (Joan. XV, 7).« Magna promissio, magnum et incomprehensibile donum. Qui manent in Christo, et in quibus manent verba Christi, petant quodcunque volunt, et fiet eis. Si enim male voluerint, et male petierint, jam nec ipsi manent in Christo, nec in ipsis manent verba Christi. Recordentur igitur verborum Christi; imo non recordentur, sed firmiter teneant; in memoria habeant, et sic petant, sicut verba Christi petere docent: »Quaerite igitur primum regnum Dei et justitiam ejus, et haec omnia [Col. 0868A] adjicientur vobis (Luc. XI, 25).« Petant in fide et nihil haesitantes, et ea petant quae ad salutem pertinent, et quae dispositioni et evangelicis verbis non sint contraria. Sed haec specialiter dicuntur apostolis, quorum sanctas petitiones semper et ubique Dominus exaudivit. Rogavit enim Apostolus Dominum, et ter rogavit, seque a Domino bene exauditum intellexit, postquam se contra seipsum petiisse cognovit. Exauditur homo, si fiat quod vult. Factum est autem quod Apostolus voluit, quia, postquam suam petitionem contra seipsum esse cognovit, exaudiri noluit. Unde et ait: »Libenter gloriabor in infirmitatibus meis, ut inhabitet in me virtus Christi (II Cor. XII, 9).« Nam neque hic simpliciter dicitur: »Quodcunque petetis, sed quodcunque volueritis [Col. 0868B] et petetis, fiet vobis. In hoc clarificatus est Pater meus, ut fructum plurimum afferatis, et efficiamini mei discipuli. In hoc, et propter hoc, me revelante et docente, Pater meus manifestatus et clarificatus est vobis, ut vos quoque eum ubique praedicando et clarificando, fructum plurimum afferatis, et multas gentes ad eum convertatis, et efficiamini mei discipuli, me imitando, non solum vita et doctrina, verum etiam in miraculorum operatione. Vere enim discipuli illi sunt, qui magistrum per omnia imitantur; unde et Dominus alibi ait: Qui credunt in me, opera quae ego facio, et ipsi facient, et horum quidem non solum minora, verum etiam quae majora sunt, facient. Sic enim se habet ordo et intelligentia. Sequitur: »Sicut dilexit me Pater, et [Col. 0868C] ego dilexi vos; manete in dilectione mea (Joan. XV, 9).« Si praecepta mea servaveritis, manebitis in dilectione mea; sicut et ego praecepta Patris mei servavi, et maneo in ejus dilectione. Haec locutus sum vobis ut gaudium meum in vobis sit, et gaudium vestrum impleatur. In illis est gaudium Christi, qui tale gaudium habent, quale habet Christus; sive etiam de quorum sancta conversatione gaudet Christus. Plenum igitur gaudium habent: siquidem in tali gaudio moeror et tristitia esse non potest.




[SENTENTIAE.]




[Col. 0867]
467 CLARISSIMO PRAESULI D. DOMINICO COPPOLA SACRAE CONGREGATIONIS RITUUM A SECRETIS EDITOR.
[Col. 0867]

Vehementer optabam, clarissime praesul, de tuis in me meritis testimonium aliquod perenni aevo consecratum producere; cum tu ipse talem mihi opportunitatem praebuisti, copiam faciens epistolae anonymae anno 1788 Neapoli editae, eruditissimoque D. Xaverio advocato Mattheio nuncupatae. In ea, qui se prodit auctor Carthusianus, sex libros vulgo sententiarum dictos suo institutori S. Brunoni asserit contra opinionem illorum qui S. Brunonem Astensem Signiensium episcopum exarasse jure contendunt. Tuam non latet eruditionem hujusmodi controversiam haud recenter ortam, sed olim diuque Benedictinos scriptores inter et Carthusianos oppugnatam, et hinc inde pro sua utrosque sententia decertasse. Si PP. Benedictinorum partes pro veritate, et merito causae sunt sustinendae, eas ego assumo, qui novam S. Brunonis Astensis [Col. 0869] operum editionem aggressus, singula probare illique propria ostendere debeo, et si quae ei usurpata fuerint, vindicare. Jam antequam epistola Neapolitana meas ad manus pervenisset, quaestionem hanc ad trutinam revocaram, compugnantium scriptorum momenta perpenderam, et reliqua ejusdem S. episcopi Signiensis scripta attente perlegeram; quibus me certiorem feci in arena scriptores Carthusianos aedificium suum condidisse: cum meridiana luce clarius appareat plagium S. Brunoni Astensi factum ab his qui sanctum Brunonem Carthusianum librorum illorum parentem asseruerunt, interque ejus opera publicarunt.

Primam illorum impressionem curavit Guillelmus Bibaucius, Carthusianorum moderator generalis, an. 1521, typis Parisiensibus Jodocii Badii Ascentii; quae editio cum satis non fuisset eam flagitantibus, altera Parisiis item an. 1524 renovata fuit, et tertia etiam Coloniae habita opere ac studio eruditissimi Theodori Petraei, Carthusiae Coloniensis alumni, quam clarissimo D. Laurentio Alamandio Grationopolitano episcopo dedicavit an. 1611. Priores duae Opp. S. Brunonis Carthusiani editiones in duo volumina distributae fuere; tertia in tria dispartita, atque in eis sex Sententiarum libros editores collocarunt. Ab eo igitur tempore usque ad annum 1649 in fide editorum Carthusianorum vigebat opinio sex librorum Sententiarum sanctum Brunonem Carthasianae familiae institutorem auctorem exstitisse.

Ast cum D. Maurus Marchesius monachus Casinensis primus ad collectionem Opp. S. Brunonis, ejusdem coenobii abbatis et Signini episcopi, animum intendisset, facta sibi opportunitate locupletissimi mss. codicum archivi, dissertationem edidit, qua S. Brunoni Carthusiano suppositos libros illos palam fecit, validissimisque documentis ostendit non esse a S. Signiensi Brunone abjudicandos. Eadem Marchesii elucubratio iterum in lucem prodiit anno 1651, cum Venetiis, apud typographos Brentannos, S. Brunonis Astensis opera edita in publicum apparuere.

His pro hujusce controversiae apparatu absolutis, praestantissime praesul, addenda sunt aliqua de vita, deque scriptis utriusque Brunonis. Dicam igitur hos sanctissimos viros coaevos fuisse; sed Brunonem Carthusianorum, parentem prius vita functum in terris, anno 1101 ad coelos migrasse. Bruno vero Signiensis episcopus viginti duobus annis supervixit, solutoque humanae carnis vinculo, an. 1123 inter superos receptus. Ad eorum scripta quod attinet, jam plura in prolegomenis, et in testimoniis scriptorum ecclesiasticorum praenotata sunt, ex quibus constat Brunoni Astensi, nemine refragante, concessos commentarios in Pentateuchum, in libro Job, in Psalmos, in Cantica canticorum, in Evangelia, et in Apocalypsim. Tractatus autem qui Brunoni Carthusiano attribuuntur, non sunt nisi expositio in Psalmos, et commentatio in Epistolas D. Pauli. Tota controversia versatur circa sermones de laudibus, figuris, praerogativisque Ecclesiae in sex libros distributos, qui vulgo Sententiarum libri appellantur. Videndum igitur cui ex duobus Brunonis sint ascribendi. Quis autem detrectabit eum auctorem admittere, qui de suis ipse scriptis in libris controversis testimonium praebet, qui illis persaepe utitur, qui plura de verbo ad verbum inserta habet, qui argumenta sibi propria tractat? Cum autem is sit sanctus Bruno noster, satis compertum exploratumque habebimus eum sex Sententiarum libros elucubrasse.

Horum omnium probationem aggredior. Et quidem S. Bruno in lib. I, cap. 6, ubi agit de civitate sancta Jerusalem, ac mystice ejus descriptionem exponit, post aliqua, haec habet: 468 »Haec omnia latius in Apocalypsim exposuimus, nec modo tempus est ut per singula disserantur.« Item in eodem lib. I, cap. 2, qui Simoniacos et haereticos persaepe suis in commentariis insectatur, eadem profert: »Nullum animal ingreditur in arcam, nisi per ostium. Sed Simoniaci et haeretici aliunde in Ecclesiam intrare nituntur. Hoc faciunt, quia fures sunt et latrones,« etc. Eodem capite ecclesiasticam hierarchiam describit; ex qua noscitur non monachum, sed episcopum scripsisse. Paulo infra afferens illa psal. LXXXV: »Memor ero Rahab et Babylonis scientium me,« ipsis verbis explanat, quibus in comment. hujusce psalmi illustraverat. Vid. pag. 488, tom. I. Praeterea in cap. 4, lib. II: De quatuor virtutibus cardinalibus inscripto, postquam tradidit quae in structura et ornatu veteris tabernaculi sunt intelligenda, his expositionem absolvit: »Quatuor illi colores, qui ubique simul, et nunquam separatim ponebantur, quatuor istas virtutes significabant. Hiacynthus videlicet et purpura, coccus bis tinctus, et byssus retorta; de quibus in Exodum sufficienter diximus.« Insuper in cap. 5 ejusdem libri agens De virtute humilitatis, ubi affert ex Levitici cap. XXIII mandatum divinum de festivitate Tabernaculorum, eamdem mysticam tradit significationem, quam suo in commentario super eumdem Levitici locum attulerat. Item in cap. 7 lib. II, cui titulus »De pace,« illa Cantici canticorum verba cap. VIII, »vinea fuit pacifico,« haud dissimili modo illustrat ac in comment. exposuerat. Succedit lib. III, et in cap. 8: »De mari novo, et de piscatoribus novis inscripto,« dum illo utitur loco Job, cap. XL: »Bechemot, quem feci tecum,« ab interpretatione eo in libro tradita non discedit, eamque fideliter repetit. Rursum in cap. 2, lib. IV, serm. 2 De Trinitate, divinae naturae essentiam iisdem verbis exprimit, ut explicaverat in comment. super illa verba Exodi cap. III: »Ego sum qui sum: haec dices filiis Israel: Qui est misit me ad vos.« Item in cap. 7 ejusdem lib. IV, De octavis Epiphaniae memorat praeceptum Domini Moysi factum, ut duos hircos in ostio tabernaculi pro sacrificio collocaret, eamdem affert interpretationem, quam in comment. super hunc Exodi locum attulerat. Similiter in serm. 2 »De Ramis Palmarum,« sub cap. 8 ejusdem libri, ubi Matth. locum cap. 21 allegat, nihil aliud quam eamdem Evangelii expositionem adducit. Idem praestat in serm. 2, cap. 10, lib. IV, cui titulus est: »In Parasceve, sive in Resurrectione Domini, ibi illustrationem omnem ex commentariorum suorum promptuario desumit. Sequentes etiam libri plura suppeditant loca, ex quibus aperte evincitur S. Brunonem in illis scribendis, suis interpretationibus in utrumque Testamentum elaboratis usum fuisse. Ita in cap. 2, lib. V, afferens Jobi cap. XL, sic in serm. 3, lib. VI, de Nativit. plurimor. martyrum, non absimilis est loci Apocalypsis explanatio, quae ejus in comment. legitur. Sed nisi haec satis adhuc essent, controversiam certissime dirimunt sermones 4 et 5, lib. VI, qui de eisdem martyribus inscribuntur; cum planissime referant psalmorum CXXXI et CL, expositionem. Ne nimis prolixus evadam, omitto mentionem facere de serm. 6, lib. VI, cum explanatio cap. 28, lib. Exodi ex commentario descripta penitus videatur. Cum igitur haec tanta, tamque perspicua sint argumenta, ut S. Brunoni Signiensi sex libri Sententiarum asserantur, absolutam, victamque causam nemo aequus judex mihi concedere recusabit.

Sed pii laudabilesque scriptores adversarii audiendi sunt, ne eos floccifacere videamur; praecipue vero eruditissimus D. Benedictus Trombius, Carthusiae Neapolitanae S. Martini alumnus, qui anno 1775 ingenti volumine edidit Neapoli »Historiam criticam, chronologicam, diplomaticam de S. patriarcha Brunone, deque ejus ordine:« et in ea, lib. X, cap. 232, a pag. 241 usque ad pag. 250, fuse quaestionem de auctore sex librorum Sententiarum pertractat, quos ad suum institutorem decernit ascribendos. Quatuor praecipue sunt momenta rationum quibus Carthusiani causam suam patrocinantur. Primum desumunt ex antiquitate et numero codicum mss. secundum ex longa hujusce opinionis possessione; tertium ex auctoritate sacrae [Col. 0871] congreg. Rituum; quartum ex consensu nonnullorum scriptorum S. Brunoni Carthusiano opus illud ascribentium. Primo enim loco memorant insignem codicem Carthusiae S. Stephani de Eremo in Calabria, quem diu possederunt monachi Cistercienses, olim coenobii ejusdem incolae, eumque suo in discessu, versus finem saec. XII, novis habitatoribus Carthusianis reliquerunt. Hic autem codex qui S. patriarchae nomen deferebat, cum ad magnam Carthusiam Gratianopolitanam delatus fuisset, ac similes, uniformesque alii codices eodem in monasterio reperti fuissent, spectatissimum D. Guillelmum Bibaucium praesulem generalem, virum, ut aiunt, sanctum et doctum, moverunt ut Sententiarum libros cum reliquis sancti Institutoris operibus Parisiis, ut diximus, typis edere curaret.

Hujus argumenti genus, quod olim aliquid ponderis habere poterat, modo valde leve reputatur; postquam Benedictini congreg. S. Mauri ab editionibus SS. Hieronymi, Ambrosii, Augustini, aliorumque Patrum plura expunxerunt scripta, quae ab antiquis librariis, sed imperitis, supposita fuerant. Liceat tamen mihi his opponere testimonia aliorum codicum aeque antiquorum, in quibus inscriptum pariter nomen Brunonis Signini episcopi inspicitur. In primis duos codices Vaticanos memorabo sig. n. 994. et 1264, in 4, qui non tam in fronte, sed initio cujuslibet Sententiarum libri hanc epigraphen habent: »Domni Brunonis Signini episcopi,« quorum unus est saec. XII, alter saec. XIII. Praeterea cod. afferam biblioth. Vallicellanae f. 36, membr. in fol., et cod. biblioth. Florentinae S. Marci O. P. in 4, item membran. nitidissime exaratos saec. XII, quos cum Marchesii editione comparavi. Ejusdem aevi est cod. Casinensis 196 [al. 317], a litteratissimo praesule Stephano Borgia, modo S. R. E. cardinali optime merito diligenter recognitus, ut in praefatione dixi. His paulo posterior est codex Taurinensis bibl. regii Athenaei, sig. 787, c. 11, 23, qui S. Brunonis 469 nostri nomine insignitur, et praedictos Sententiarum libros complectitur. Sed pleniorem adhuc fidem faciunt tres alii codices, de quibus suis litteris IV Kal. Jul. an. 1786, me certiorem reddidit clariss. metropol Ecclesiae Taurinensis canonicus Philippus Amedeus Millo, pluries a me commendatus. Primum se invenisse ait in finibus Sabaudiae, quem membranaceum asserit opt. notae saec. XII, sex libros Sententiarum continens, quorum titulos et numerum refert: 1 De figuris Ecclesiae. 2 De ornamentis Ecclesiae. 3 De novo mundo. 4 De festivitatibus. 5 De festivitatibus B. M. V. et sanctorum. 6 Qui est de festivitatibus martyrum, confessorum et virginum in libro V continetur. Observavit autem in fronte scriptum: »Libri magistri Brunonis Signiensis episcopi,« sed abrasa verba illa: »Signiensis episcopi,« et haec alia suffecta »institutoris Carthusianorum.« Duos reliquos in scriptis dedit praefectus bibl. magnae Carthusiae Gratianopolitanae perspicue nomen Brunonis episcopi Signiensis deferentes, quos affirmat charactere Romano optime exaratos, eosque ad saec. XII consignandos judicavit. Cum igitur multo plures codices antiquitate et auctoritate praestantes S. Brunonem Astensem sex librorum Sententiarum auctorem proferant, Carthusianorum oppositio hoc ex capite penitus concidit, aeque evanescit.

Neque melius sustinetur alterum caput de longa pacifica possessione opinionis Brunoni Carthusiano libros illos tribuentis: cum enim ante Marchesium nemo de edendis Brunonis Signini scriptis cogitaverit, et nemo etiam codices Casinenses hac pro causa consuluerit, nullus controversiae motus factus est. Ast vix Marchesius usurpata agnovit S. Brunonis sua scripta, et Carthusianorum patriarchae attributa, statim plagium manifestavit, probabitque Brunonem Signiensem, olim ejusdem Casinensis coenobii praesulem, genuinum auctorem habendum esse. Quis obscuriorum temporum imperitiam aliquid probare dixerit, cum tam multa, tamque praeclara codicum testimonia habeantur, quae in Brunonem nostrum plenissime consentiunt? Hoc certe beneficium reipublicae litterariae serior aetas confert, quod incertae rerum cognitiones studio ac diligentia posterorum certiores fiant, et, si aliquid irrepsit erroris, luce severioris criticae explodatur.

Petunt Carthusiani, et praecipue anonymus Neapolitanus, tertium argumentum ex auctoritate sacrae congregationis Rituum; quatenus nonnullas lectiones peculiaris ordinis sui Breviarii, easque ex sermonibus controversis desumptas, ipsis Carthusianis recitandas indulsit. Ex hoc igitur arguunt sacram congregationem lectiones illas approbavisse sub S. Brunonis Carthusiani nomine editas, non autem episcopo Signiensi nuncupatas. Facile haec refelluntur; quod compertum sit omnibus, sacram rituum congregationem a judicio hujusmodi controversiarum abstinere, quando nihil fidei obstat; et privatis aliquibus Ecclesiis, vel coetibus regularium aliquos ritus, ut lectiones particulares indulget, quas tamen in Ecclesia universali interdicit. De consensu scriptorum quarto loco agendum esset; sed satis superque sunt testimonia quae in prolegomenis cumulavimus.

Omissis autem aliis levissimis, paululum illa in objectione immorari oportet, quae alicujus momenti videtur. Praemitto auctorem anonymum Neapolitanum, pag. 24 epistolae suae, supponere in censu sermonum, etc., duo haberi hoc titulo inscriptos: »De basilicis, quae ab episcopis dedicantur.« Primum dico unum esse, et septimo loco positum a duobus codicibus Vaticanis in primo Sententiarum libro, itemque in aliis mss. codd., sicuti etiam in Marchesii editione eodem titulo inscriptum. Dico secundo S. Brunonem Signiensem episcopum duas egisse ecclesiarum consecrationes, ut in Vita ejusdem cap. 7 et 9, quare verisimile est sermonem hunc in actione unius; aut alterius dedicationis habuisse. Addo tertio, toto illo in sermone »De basilicis,« nihil apparere quod ad religiosos viros proprie referri possit; quinimo videtur concio ad populum instituta, illaque verba: »Fratres charissimi,« in memoratis codicibus, et editionibus desunt omnino; quae tamen et si essent pro ipso populo usurpati potuissent. Nihil vero probat documentum illud ab anonymo Carthusiano in cit epistola pag. 25 editum, quod consecrationem refert an. 1094 actam ab Archerio archiepiscopo Panormitano ecclesiae Carthusianorum in Calabria, in honorem Dei et B. M. V. dicatae: cum ex charta illa, ut praesentes tantum dedicationi memorentur »magister Bruno, et Lanuinus, ac caeteri fratres eremitae, qui dedicationi illi interfuerunt, et in praesentia bonorum hominum.« Quod autem ea opportunitate S. Bruno patriarcha concionaverit, gratis asseritur, neque ullo firmo argumento comprobatur. Econtra invictissime ostendam sanctum Brunonem nostrum concionis »De basilicis, quae ab episcopis ordinantur« auctorem exstitisse. Dixerat enim ille in sermone »De tabernaculo foederis,« qui tertius est lib. I Sentent., tunc temporis se nolle explanare singula quae a partibus ejus et figuris significabantur, sed ea omnia ad aliud tempus reservare. Hoc Bruno noster dupliciter praestitit: primo quidem, in concione »De basilicis,« seu ut alii inscribunt, »De dedicatione ecclesiae;« secundo in peculiari tractatu amplissime et eruditissime exarato, quem hoc in volumine edituri sumus. Faveant ergo Carthusiani docere opus illud ab eorum institutore confectum, et unum afferant scriptorem qui ei concesserit. Si autem omnibus in editionibus nomen S. Brunonis Astensis, Signini episcopi, tractatui illi praepositum legitur, exploratissima res erit, de hujusmodi ecclesiastica doctrina et eruditione S. Brunonem nostrum optime meritum asserendum esse, non autem S. Brunonem Carthusianum.

Iidem adversarii praeterea aiunt: Si propugnatores S. Brunonis Astensis libros Sententiarum ascribere [Col. 0873] contendunt, quos S. Brunoni patriarchae sermones relinquent; cum tamen non a paucis affirmetur, eum praeter expositiones in Psalmos, et in Epistolas D. Pauli, plures orationes morales scripsisse? Nolo scriptoribus illis, le Long nempe, Caveo et Mabillonio suffragari, qui commentarios illos tantum Brunoni Carthusiano admittunt. Sed dicam 470 potius conciones illas sanctissimi viri vel latere adhuc, vel cum aliis incerti nominis confusos. Et revera qui Sententiarum libros attente perlustraverit, non sermones aut tractatus ad monachos fratres, vel ad rudem et agrestem populum; sed perpolitas comperiet elucubrationes praesulis docentis clerum, cultosque auditores, et sublimiora dogmata explanantis. Unum sit pro omnibus, quod in cap. 1, lib. VI »De paradiso« legitur. Praemissa enim loci paradisi expositione, in quo primus homo Adam positus fuit, haec addit: »Sed quid per Adam nisi Ecclesiae custodes, episcopos scilicet et sacerdotes intelligamus? Audiant ergo isti quid de Adam Scriptura dicit, qui ad hoc in paradisum missus est, ut operaretur et custodiret illum. Non sint otiosi, quia operarii sunt, vigiles quia custodes sunt.«

Quo autem tempore S. Bruno noster Sententiarum libros exaraverit, quamvis ille de aliquibus aliis operibus suis mentionem fecerit, de his prorsus sileat; attamen argui potest, eos elucubrasse, cum dimisso coenobii Casinensis regimine ad suam Signiensem ecclesiam remeavit. Tunc enim commentarios in utrumque Testamentum jam confecerat, iisque hosce scribendo libros usus est. Cumque post redditum ad episcopatum duodecim annos supervixerit, quemadmodum ejus in Vita statuimus, hoc Sententiarum opus adornasse verisimile est. Ad alterum Carthusianorum objectum mihi est respondendum: Miror sane quomodo ipsi visi sint videre sensuum consonantiam atque dictionis similitudinem libros inter Sententiarum, et commentarios in Psalmos, et in Epistolas D. Pauli; cum penitus Bruno noster dissimilis et dissonans fuerit ab eis. Aliqua, ne infinitus sim, pro omnibus hic colligam, et reliqua ab his argui poterunt. Capite enim XIII super illud Pauli Epist. prima ad Corinthios: »Si linguis hominum loquar, et angelorum,« explanato litterali sensu proprietatum charitatis, S. Bruno Carthusianus, tractat de scientiae evacuatione, scilicet, quod in visione Dei scientia humana penitus destruetur, etc. De hoc autem argumento ne verbum quidem habet Bruno noster, sed charitatis excellentiam mirifice exponit atque commendat. Neque in cap. 14 ejusdem commentarii aliquid occurrit consonans doctrinae Brunonis Astensis, qui de eadem disserit virtute; sed totus est Carthusianus in verborum illorum explanatione: »Si linguis hominum loquar,« etc., cum de diverso linguarum genere atque de prophetia agat. Nullam pariter similitudinem, aut relationem quis comperiet praedictos inter commentarios S. Brunonis Carthusiani in cap. 11, secundae ad Corinth., et sermonem Signiensis episcopi »De patientiae virtute.« Carthusianus enim exponit mentem D. Pauli, quod scilicet Corinthii debeant ejus insufficientiam sustinere, qua tamen eos docet veritatem, ne pseudomagistris et pseudoprophetis credant, qui falsa et perversa ad decipiendas animas praedicant; Bruno vero Astensis de patientia, ut christiana virtute maxime necessaria, et quae plurimum meretur, concionem instituit. De castitate conjugii agit Bruno Carthusianus in comment. cap. 7, ad primae Corinth., atque in primis loquitur de fornicationis reatu, dein de continentia, quando et quibus est necessaria. Quaerit utrum D. Paulus uxorem duxerit, an virgo permansit. Tandem quaerit an de virginitate praeceptum habeatur. Aliam autem viam aggressus S. Bruno noster cap. 3, lib. II, excellentiam virtutis castitatis sibi proponit commendandam; continentiam ab omni opere carnis docet necessariam iis, qui vel castitatem voverunt, vel eam pro virtute, absque religionis voto, sibi elegerunt. Quartum caput libri ejusdem a Brunone nostro inscribitur »De virtutibus cardinalibus:« sed facta a me collatione cum iis, quae Bruno Carthusianus commentatus est super psalmum 35, qui incipit: »Dixit injustus, ut deliuquat in semetipso;« ne ullum quidem vestigium reperi, quo aliquid auctor noster de doctrina hujusce commentarii accepisse videatur. Idem asserere non vereor »De pace,« quae titulus est cap. 7 ejusdem libri; nam totus ille psalmus nempe 82, ubi dispersos canit Propheta hostes populi Israelitici, et pacem illi comparatam, Bruno Carthusianus nihil aliud molitur, nisi vocum et nominum expositionem, quae in psalmo continentur. Haec omnino praeterit A. N., sed pacis utilitatem atque eximium Dei erga homines beneficium ostendit. Quae cum satis perspicua et probata sint, neminem mihi succensurum arbitror, si asseram Carthusianos sui patriarchae defensores haud satis ejus commentarios, et libros Sententiarum Brunonis Astensis inspexisse; quod si in ejus lectione et comparatione vacassent, a patrocinio hujusce causae abstinuissent. Neque me urgere putent, dicentes sermones »De obedientia et de abstinentia,« qui sunt 10 et 11, lib. II haud obscurum indicium praebere non ab episcopo elaboratos fuisse, sed a viro sacris contemplationibus dedito, ut erat S. Bruno Carthusianus. In primo enim de obedientia haec ab anonymo Neapolitano pag. 28 referuntur: »Quid igitur dicant monachi inobedientes, et suas voluntates facientes: ac per hoc Deo non placentes cum tota monachorum religio obedientia sit, et sine obedientia nihil sit.« In altero de abstinentia similiter eam monachis commendans ait: »Majorum sententia est: Sic comedat monachus, ut semper esuriat; et sic bibat episcopus ut an biberit, nesciat.« Hosce tractatus vel conciones qui legerint, haec a Brunone Astensi, olim monacho obiter dicta fatebuntur; cum non ex professo de perfectione abstinentiae et obedientiae, quibus operam dare tenentur monachi, egerit; sed communes doctrinas, etiam viris saeculi convenientes, ex sacris litteris, jam ante suis in commentariis tractatas congesserit atque produxerit. Ab hac utique repetitione locorum, et Sententiarum utriusque Testamenti, quae iisdem pene verbis in his, aliisque sermonibus, sicuti aliis in scriptis certissime a Brunone nostro exaratos continentur, tam validum pro mea confirmanda sententia eruitur argumentum, ut de ea nullus ambigendi locus relinquatur.

Pauca remanent diluenda, quae ex Jodoco Badio Ascentio affert idem anonymus auctor Neapolitanus. Primum quidem concionatorem in sermone »De basilicis, quae ab episcopis 471 ordinantur,« qui etiam in dedicatione Ecclesiae nuncupatur, plane dicere se episcopum non esse. Secundum, non invecte arguit adjudicandos esse Brunoni Astensi Sententiarum libros, quod in illis de commentariis in Exodum et in Apocalypsim mentio habeatur; cum amissi, aut nondum e tenebris eruti dici possint. Tertium nihil melius concludere, quod frequenter idem auctor se filium S. Benedicti dicat, eumque suum patriarcham et parentem appellet; cum iisdem titulis Carthusiani se S. Benedicto devictos fateri possunt, cum omnium monachorum patriarcha in Occidente S. Benedictus fuerit, pluraque ab ejus legibus Bruno pro sua instituenda familia desumpserit.

Ad primam objectionem respondeo sermonem illius auctorem nec monachum, nec episcopum se diceret: sed ex his quae peroravit, episcopi personam potius, quam monachi exscribere ostendit. In secunda miserabile effugium collocatur; quod concessa etiam jactura commentariorum in Exodum et in Apocalypsim, qui Brunoni Carthusiano ascribuntur: nunquid idem de reliquis sacrarum Scripturarum interpretationibus censendum erit, ex quibus auctoritates et exempla passim usurpat auctor, suasque lucubrationes illustrat? Idemne infortunium subiisse affirmabimus? Sed ridiculum est hujusmodi somnia fingere, et probatissimis scriptoribus fidem non praebere.

[Col. 0875] Pro coronidis loco dicam S. Brunonem Carthusianum nullibi S. Benedictum parentem, vel patriarcham suum appellare; econtra Brunonem Signiensem non tam iis titulis, sed perspicuis etiam laudibus exornare. Unum vel alterum ex multis testimoniis proferam, cap. 4, lib. II Sententiarum inquit: »Beatus quoque Benedictus, cujus auctoritas maxima est; utpote in quo Spiritus sanctus loquebatur, praecipit similiter, ne quid nimis.« Et in sermone 4, cui titulus de eisdem martyribus, mystice exponens locum illum Genesis cap. 26 ubi narratur servos Moysi puteum fodisse, etc., haec de S. Benedicto habet: »Sed quid dicam de beato Benedicto, qui tam egregium puteum fecit, cujus aqua saluberrima atque dulcissima omnibus sitientibus et bibere volentibus et refectioni proficit et saluti. Nullus post apostolos et evangelistas puteus factus est, qui tot homines satiasset, et a mortis periculo cunctisque passionibus liberasset,« etc. Mitto loqui de capite 16 Vitae ejus, ubi dictum est quanta fuerit Brunonis nostri erga Benedictinum ordinem dilectio, quantaque regularis observantiae commendatio, quae ab alio tanto cum studio proferri non poterant, nisi ab eo ejusdem S. patriarchae institutum professus fuisset.

Ut autem totam dissertationem paucis colligamus, meminisse juvabit longe plures mss. codices Sententiarum libros S. Brunoni Astensi ascribere, atque in eis plurima ipso sensu, ipsisque verbis suis ex commentariis transtulisse. Diximus etiam styli similitudinem, omnimodamque consonantiam divinarum Scripturarum interpretationem hisce in libris ac in reliquis S. episcopi Signiensis operibus manifestam esse. Palam aeque fecimus nihil Brunonem nostrum a commentariis Carthusiani in Sententiarum libros traduxisse. Profligata pariter penitusque deleta arbitramur objecta, quae a scriptoribus Carthusianis ad suae causae patrocinium producta sunt: nec quidquam praeterivimus, cui non sit plenissime satisfactum. Tandem controversiam omnem concludit Natalis Alexander, qui tom. VII Histor. eccl. saec. XI et XII, art. 9, haec de Brunone Astensi habet: »Item sermones plurimos fecit, quos inter Petrus diaconus lib. De viris illustribus Casinensibus cap. 34 enumerat, quos Theodorus Petraeus Carthusiae Coloniensis alumnus sub nomine S. Brunonis patriarchae edidit tom. III operum ejus; quos sane ipsius non sunt, cum Petri Diaconi auctoritas, tum alia monumenta evincunt.«

Gratum igitur acceptumque habeas rogo, eruditissime praesul, hoc pro S. Brunone Signiensi episcopo vindiciarum opus, atque anonymum Neapolitanum admone, me nihil aliud intendisse, quam veritatem sententiae meae, tot tantisque argumentis suffultam tueri, eamque apud eruditos sublata omni dubitatione firmius stabilire. Vale.




[Col. 0875]
S. BRUNONIS ASTENSIS EPISCOPI SIGNIENSIS SENTENTIARUM
[Col. 0875]


LIBER PRIMUS. DE FIGURIS ECCLESIAE.



472 PROLOGUS.
[Col. 0875A]

Cum sint multa et pene innumerabilia in divinis voluminibus quae sponsam Christi S. Ecclesiam significant, quaedam tamen sunt, in quibus ejus laudes et majora sacramenta manifestius et plenius contineri videntur. Ut v. g. paradisus cum arboribus fluminibusque suis, sicut et arca quam ex Dei praecepto Noe fabricavit. Similiter autem tabernaculum quod Moyses construxit. Similiter et templum quod aedificavit Salomon. Per mulierem quoque figuratur Ecclesia, quod Cantica canticorum manifeste demonstrant. Civitas quoque S. Jerusalem et basilicae quae nunc ab episcopis ubique dedicantur Ecclesiam Dei aperte significant. De his igitur secundum [Col. 0876A] ordinem quo posita sunt non omnia quidem, sed quae tempori materiae quid conveniant, Domino adjuvante, in sequentibus exponemus.



CAPUT PRIMUM. De paradiso.

Scripsit Moyses in libro Geneseos [(1664) 1Kb] quod »plantaverat Dominus Deus paradisum voluptatis a principio, in quem posuit hominem quem formaverat, ut operaretur et custodiret illum. (Gen. II, 8).« Ibi omne lignum pulchrum visu et ad vescendum suave; ibi lignum vitae, lignumque scientiae boni et mali narrat esse plantatum. Inde quatuor flumina ex uno fonte procedere dicit, quibus tota illa terra irrigatur. Dicendum est igitur quid paradisus, [Col. 0877A] quid Adam custos paradisi, quid illa tantarum tamque nobilium arborum genera, et quid flumina illa significent. Paradisus namque hortus deliciarum interpretatur, de quo videlicet horto in Canticis canticorum Dominus ad Ecclesiam loquitur, dicens: »Emissiones tuae paradisus malorum punicorum cum pomorum fructibus (Cant. IV, 3);« quod tale est ac si diceret: Magna sunt munera tua, grata sunt xenia tua. Alii partem mittunt, et quod vile est aliis tribuunt; tu vero totum hortum das, et omnia meliora filiis tuis [(1665) 1Kb] larga manu mandas et tribuis. De hoc horto [(1666) 1Kb] in eodem loco idem ipse ait: »Hortus conclusus soror mea sponsa; hortus conclusus; et fons signatus (Cant. IV, 12).« Recondantur [(1667) 1Kb] igitur latrones; recedat et diabolus princeps [Col. 0877B] latronum, qui semper circuit quaerens quem devoret. Conclusus est hortus, signatus fons, nec poma, nec aquam subripere potest. Hoc enim ipse Dominus testatur, dicens: »Oves meae vocem meam audiunt, et ego Dominus vitam aeternam do eis. Neque rapiet eas quisquam de manu mea (Joan. X, 27).« De his autem qui decipiuntur et a diabolo rapiuntur Joannes apostolus ait: »De nobis prodierunt, sed non erant ex nobis; si enim ex nobis fuissent, mansissent utique nobiscum (I Joan. II, 19).« Item in eodem: »Descendi in hortum meum, ut viderem poma convallium, ut viderem si floruissent vineae et germinassent mala punica (Cant. VI, 10).« In Evangelio quoque de Domino dicitur: »Quia egressus est trans torrentem Cedron, ubi erat hortus, in [Col. 0877C] quem introivit ipse et discipuli ejus (Joan. XVIII, 1).« His igitur et similibus manifestum est quod per hortum, id est per paradisum Ecclesia significatur. Sed quid per Adam nisi Ecclesiae custodes, episcopos scilicet et sacerdotes intelligamus? Audiant ergo isti quid de Adam Scriptura dicit, qui ad hoc in paradisum missus est ut operaretur et custodiret illum. Non sint otiosi, quia operarii sunt: 473 vigilent, quia custodes sunt. Hoc et Apostolus faciebat, qui [(1668) 1Kb] et praedicationi instabat, et manibus propriis operabatur unde vivebat. Quare Psalmista ait: »Labores manuum tuarum manducabis, beatus es, et bene tibi erit (Psal. CXXVII, 2).« Sed notandum valde quod dictum est a Domino de [Col. 0877D] Adam, postquam peccaverat [(1669) 1Kb] . »Ne forte sumat de ligno vitae, et vivat in aeternum, etc. (Genes. III, 22).« Post peccatum ei interdicitur lignum vitae quod prius quidem interdictum non fuerat. Lignum vitae Christus est, de quo Psalmista: »Et erit, inquit, tanquam lignum quod plantatum est secus decursus aquarum, quod fructum suum dabit in tempore suo (Psal. I, 3).« Et alibi: »Lignum vitae est his qui apprehenderint eam, et qui tenuerit eam beatus (Prov. III, 18).« Et Dominus in Evangelio: [Col. 0878A] »Si in viridi ligno haec faciunt, in arido quid fiet?« (Luc. XXIII, 51.) Videant igitur, quibus propter peccata sua Christi corpus, et sanguis interdicitur, ne forte ad lignum vitae accedere praesumant. Audiant Apostolum dicentem: »Qui enim manducat et bibit indigne, judicium sibi manducat et bibit, non dijudicans corpus Domini (I Cor. XI, 29).« Lignum ergo vitae caro Christi est, de qua ipse Dominus ait: »Qui manducat meam carnem, et bibit meum sanguinem, habet vitam aeternam (Joan. VI, 55).« Lignum vero scientiae boni et mali peccatum inobedientiae intelligitur. Quoties enim peccamus, toties de ligno hoc manducamus, quoniam Deo inobedientes sumus, qui peccare interdixit. Magnum est peccatum inobedientiae, quo totus periit mundus; [Col. 0878B] magna est virtus obedientiae, qua totus salvatus est mundus. Primus homo inobediens factus seipsum perdidit et nos: secundus homo factus est obediens usque ad mortem, ut salvaret nos. Vocatur haec autem arbor lignum scientiae boni et mali, quia tunc primi homines bona sua et mala sua, id est beatitudinem et miseriam suam intellexerunt, postquam de hoc ligno comederunt. Sicut enim per aegritudinem sanitas, per amarum dulce, per tenebras lux intelligitur; ita et per miseriam beatitudo cognoscitur. Neque perfecte cognoscit quantum bonum sit sanitas, qui nunquam infirmus fuit. Sed quid de caeteris arboribus dicemus, quibus ille locus deliciarum consitus est? Legitur in scripturis antiquorum (Solinus [Col. 0878C] quoque hoc testatur) esse arbores in partibus quibusdam, quarum odoris suavitate homines satiati cibum alium non requirunt. Quantae igitur jucunditatis, quantae suavitatis, quam odoriferas, quamque fructiferas paradisi arbores esse putamus, si etiam illae quae extra sunt tales sunt. Per has autem arbores, Ecclesiae filios intelligimus. Bona arbor beatus Paulus, qui plus omnibus laboravit. Bona et ille qui dixit: »Ego autem sicut oliva fructifera in domo Dei (Psal. LI, 10).« Sic autem et illi de quibus dicitur: »Filii tui sicut novellae olivarum in circuitu mensae tuae (Psal. CXXVII, 3).« Tales et illi quibus Dominus ait: »Non vos me elegistis, sed ego elegi vos, et posui vos ut eatis, et fructum afferatis et fructus vester maneat (Joan. XV, [Col. 0878D] 16).« Ecce tales sunt Ecclesiae arbores: neque illis inferiores; imo tanto meliores, [(1670) 1Kb] quanto melior est res quam figura. Major odoris suavitas, major fructus abundantia, et majoris jucunditatis dulcedo in his reperitur. Videant Christiani, qui per arbores paradisi significantur, ne sint infructuosi; quia nulla arbor legitur fuisse infructuosa. Quid autem quatuor flumina de fonte manantia, nisi quatuor Evangelistas de uno Christi pectore fidei doctrinam [Col. 0879A] suscipientes, [(1671) 1Kb] intelligimus? His autem fluminibus totus mundus irrigatur; horum doctrinae abundantia tota Ecclesia fecundatur et sanatur. Unde Psalmista ait: »Fluminis impetus laetificat civitatem Dei (Psal. XLV, 5).« Et alibi: »Elevaverunt flumina, Domine, elevaverunt flumina vocem suam (Psal. XCII, 4).« Fertur autem quod illa flumina superius nominata tantam saporis dulcedinem habeant, ut omnium potionum superent suavitatem; et hanc quidem suavitatem non prius amittant, quam in ea irruentibus fluviis vitientur. Quoniam bene nostris fluminibus, sanctis scilicet Evangeliis, hoc quoque convenire videtur: quorum quidem dulcedo haereticorum aquis saepissime violatur, et nisi ab eis violata fuerint, nihil est quod comparari [Col. 0879B] valeat. Miser homo qui tantam beatitudinem, propter suam inobedientiam amisit, miser qui tantas delicias perdidit, et de paradiso ejectus, post infinitas miserias, in mortem ruit. Sic enim scriptum est quia ejecit Dominus Adam de paradiso, »Et collocavit ante paradisum voluptatis cherubim, et flammeum gladium atque versatilem ad custodiendam viam ligni vitae (Gen. III, 23).« Hoc enim et in Ecclesia Dei videmus, et peccatores obedire nolentes verbi Dei gladio ab ea quotidie conspicimus pelli. Si enim Deus primo homini non pepercit, quomodo aliis eum imitantibus parcet? Servemus igitur obedientiam, imitemur obedientiae magistrum, »Qui cum in forma 474 Dei esset, semetipsum humiliavit factus obediens usque ad mortem (Phil. [Col. 0879C] II, 6).« Cui cum Patre, et Spiritu sancto est honor, et gloria in saecula saeculorum. Amen.



CAPUT II. De arca Noe.

Merito ad ecclesiarum dedicationem tanta populorum undique turba concurrit. Si quidem S. Ecclesia per eam arcam significatur, in quam tam innumerabilis omnium animalium multitudo convenit. Sic scriptum habes in libro Geneseos (Gen. VI, 14) quod praeceperat Dominus Noe, ut faceret sibi arcam de lignis laevigatis, et mansiunculas in ea faceret, et bitumine intrinsecus et extrinsecus eam liniret. Praecepit etiam ut ostium et fenestram faceret in [Col. 0879D] ea, et in cubito consummaret summitatem ejus. »Ingressus est autem Noe in eam, et filii ejus, et uxor ejus, et uxores filiorum ejus cum eo. De omnibus quoque animalibus mundis et immundis in eam ingressa sunt (Gen. VII, 7).« Videamus igitur, quid arca ista significet, quid ligna laevigata, quid mansiones et bitumen, quid ostium et fenestra, quid animalia munda et immunda significent. De hac enim arca scriptum est: »Surge Deus in requiem tuam, tu et arca sanctificationis tuae (Psal. CXXXI, 8).« Haec igitur arca S. Ecclesia est, extra quam nemo salvatur, [Col. 0880A] in qua qui in die ultionis inventus fuerit, non peribit. Multi in ea esse videntur qui tunc extra eam invenientur: sicut illi quibus Dominus ait [(1672) 1Kb] : »Nescio vos (Matth. XXV, 12).« Illi igitur erunt in ea de quibus Salvator ait: »Pater volo, ut ubi ego sum, et ipsi sint mecum (Joan. XVII, 24).« Unde et alibi dicit: »Si quis in me non manserit, mittetur foras sicut palmes, et arescet, et colligent eum, et in ignem mittent, et ardet (Joan. XV, 6).« Sicut enim prima per aquam, ita et secunda vindicta per ignem fiet. Sic igitur arca ista est Ecclesia. Quid ligna laevigata, nisi homines intelliguntur? Homines utique Christiani, homines fidei ferramento dolati, et Spiritus sancti gladio laevigati, et charitatis bitumine inuncti et juncti. Talia ligna erant illa de quibus [Col. 0880B] dicitur: »Multitudinis credentium erat cor unum et anima una, et nemo dicebat aliquid esse suum, sed erant illis omnia communia (Act. II, 32).« [(1673) 1Kb] Gaudeant monachi de tanto privilegio, quibus spiritus unus est, et proprium nihil est. Bituminis enim talis fertur esse natura, ut ligna, quae ex eo illita fuerint, indissolubiliter jungat et incorrupta conservet. Merito itaque per bitumen charitas designatur, quae omnibus virtutibus major est, et sine qua nulla virtus aliquid est. Haec etiam inimicos conjungit, et eos quos conjungit aeternos et incorruptibiles facit. Haec igitur et intus per dilectionem, et extra per operationem nos ungat et jungat. Haec in corde compatiatur, et in manibus operetur. Hoc est enim: »Intrinsecus, et extrinsecus [Col. 0880C] linies eam (Gen. VI, 14).« Multae autem mansiones in una arca, multae gentes sunt in una Ecclesia. Diversae sunt mansiones, et diversi sunt ordines et mores: nam et ipse Dominus in Evangelio dicit: »In domo Patris mei mansiones multae sunt (Joan. XIV, 2).«---»Stella enim a stella differt in claritate (I Cor. XV, 41).« Manent in mansionibus animalia munda et immunda: quiescunt, et pacem habent; nullum alii nocet, nullum alii injuriam facit; et quod valde dolendum est, homines saepe bestiis crudeliores sunt. [(1674) 1Kb] Sufficiunt istis possessiones suae. Si ergo intra arcam nulla discordia vel persecutio fuit, procul dubio de Ecclesia non sunt (quamvis in Ecclesia esse videantur) quicunque fratres odiunt et charitatis vinculum solvunt. Sed quid per ostium, et [Col. 0880D] fenestram intelligimus? Dicat ipse Dominus: »Ego, inquit, sum ostium, per me si quis introierit, salvabitur (Joan. X, 7).« Non ergo salvantur, qui per ostium non intrant. Nullum animal ingreditur in arcam, nisi per ostium. Sed Simoniaci et haeretici aliunde in Ecclesiam intrare nituntur. Hoc autem faciunt, quia fures sunt et latrones. Fenestrae vero sunt illi, qui Ecclesiae lumen subministrant, unde et Dominus discipulis ait: »Vos estis lux mundi (Matth. V, 14).« Magna fenestra beatus Paulus, qui ideo a Domino obcaecatus est, ut multos illuminaret. Nec [Col. 0881A] vacat a mysterio id quod ait: »Et in cubito consummabis summitatem ejus (Gen. VI, 16).« Unus quidem cubitus unus est Deus, in quo tota nostra consummatio et perfectio est. »Excelsus super omnes gentes Dominus, et super coelos gloria ejus (Psal. CXII, 4).« Ipse est caput nostrum, nos illius membra sumus [(1675) 1Kb] . Ideo enim arca inferius quidem ampla, superius vero arcta, et in cubito consummata est. Quia et S. Ecclesia in subjectis quidem lata et magna est, et in uno patre et magistro consummata est. Unde et Dominus ait: »Unus est enim 475 pater vester, qui in coelis est (Matth. XXIII, 9).« Denique multo plures sunt mali quam boni, plures qui terrena quam coelestia petunt. Angusta via est quae ducit ad vitam, ampla est quae ducit ad perditionem. [Col. 0881B] Si quis etiam Ecclesiae ordines considerare velit quomodo super laicos clerici, super clericos presbyteri, super presbyteros episcopi, super episcopos archiepiscopi, super illos patriarchae per ordinem sedeant, et tunc tandem Romanum pontificem super omnes sedere conspiciat, etiam isto modo intelligere poterit quomodo arca Dei in inferioribus ampla, paulatim se angustando in uno cubito consummetur. Jam vero animalia munda et immunda, justos pariter et peccatores significare videntur. Nam et boni et mali, justi et peccatores, granum et palaea, zizania et frumenta simul in Ecclesia Dei conversantur, de uno pane vivunt, de uno calice bibunt, ut et se fratres esse ostendant, una et consona voce omnes dicunt, »Pater noster qui es in coelis [Col. 0881C] [(1676) 1Kb] (Matth. VI, 9).« Illud quoque non vacat a mysterio quod homines et volucres superiorem locum in arca possederant; jumenta vero, pecora et similia inferius habitabant. Qui enim homines volucrum naturam imitantur, tales in S. Ecclesia superiores constitui debent. Det igitur operam sapientiae et religioni, altius volet mente, et spiritu ad coelestia erigatur, qui super alios esse desiderat. At vero illi merito inferiores sunt omnisque honoris et dignitatis, qui carnis concupiscentiis solisque voluptatibus dediti jumentorum naturam sequuntur: quae quidem ipsa eorum natura prona finxit ventrique obedientia. Restat nunc de corvo dicere, qui de arca egressus ad eam ulterius redire neglexit; in hoc nimirum illi figurantur, qui pro suis offensis ab Ecclesia separati [Col. 0881D] ad eam ulterius redire despiciunt. Talis fuit Arius et Sabellius, tales et Donatistae, qui pro suis iniquitatibus ab Ecclesia divisi [(1677) 1Kb] ad eam redire et ei reconciliari noluerunt. Unde non immerito omne corvinum genus immundum esse dicitur [(1678) 1Kb] : Qui vero per columbam, quae cum ramo olivae [(1679) 1Kb] virentis ad arcam rediit, nisi illi significantur, qui mites sunt, et sapientes et humiles? Hi enim quia pacem et concordiam diligunt, si Ecclesiam Dei et fratrum congregationem quolibet modo contra se [Col. 0882A] commotam intelligunt, mox humiliati et per omnia satisfacere parati ad eam redeunt, pacem offerunt et misericordiam suppliciter deposcunt. Qui ergo perire timet et salvari desiderat, ab unitate Ecclesiae non recedat. Audiat Dominum dicentem: »Manete in civitate, donec induamini virtute ex alto (Luc. XXIV, 49).« Qui cum Patre et Spiritu sancto vivit et regnat in saecula saeculorum. Amen.



CAPUT III. De tabernaculo foederis.

»Quam dilecta tabernacula tua, Domine virtutum, concupiscit et deficit [(1680) 1Kb] anima mea in atria Domini!« (Psal. LXXXIII, 1.) Cum pluraliter tabernacula [Col. 0882B] posuisset, mox non de multis tabernaculis, sed de una domo subdidit, dicens: »Beati qui habitant in domo tua, Domine, in saeculum saeculi laudabunt te (ibid., 5).« Unde et alibi ait: »Unam petii a Domino, hanc requiram, ut inhabitem in domo Domini omnibus diebus vitae meae (Psal. XXVI, 5).« De tribus tabernaculis scribit Apostolus, quorum primum in umbra est et figura, secundum in figura et veritate, tertium autem in sola veritate consistit. Ait enim: »Tabernaculum factum est primum in quo erant candelabra, et mensa, et propositio panum, quod dicitur sancta. Post velamentum autem secundum tabernaculum, quod dicitur Sancta sanctorum, aureum habens thuribulum et arcam testamenti circumtectam ex omni parte auro. In qua urna aurea habens [Col. 0882C] manna, et virgam Aaron quae fronduerat et tabulae Testamenti (Hebr. IX, 2, seq).« De tertio vero sic ait: »Christus assistens Pontifex futurorum bonorum per amplius et perfectius tabernaculum, non manufactum, id est non hujus creationis, neque per sanguinem hircorum, aut vitulorum, sed per proprium sanguinem introivit semel in sancta aeterna redemptione inventa (ibid., 11).« Primum igitur tabernaculum Synagoga, secundum Ecclesia, tertium vero coelum ipsum intelligitur. »Habemus pontificem qui penetravit coelum, ut Apostolus ait, Jesum Christum Dominum nostrum, et ibi quidem nunc apparet vultui Dei pro nobis (Hebr. IV, 14).« Habet itaque primum tabernaculum, id est Synagoga, candelabra sua, per quae nimirum patriarchas et [Col. 0882D] prophetas intelligimus, quorum doctrina et scientia populus ille illuminabatur, quando caeterae nationes in tenebris sedebant et in caligine umbrae mortis. Et Moyses quidem non candelabra, sed candelabrum posuit, Christum 476 videlicet verum lumen significans; de quo quasi de uno hastili cuncta alia candelabra prodeunt. Hoc igitur candelabrum et unum et multa est, et unum quidem in hastili, multa vero in calamis de uno hastili procedentibus. Sed quid per mensam nisi legis et prophetarum libri [Col. 0883A] designantur? Panum vero propositio ipsa eorum intelligentia est. De hac autem mensa scriptum est: »Fiat mensa eorum coram ipsis in laqueum, et in retributiones et in scandalum (Psal. LXVIII, 22).« »Littera enim occidit, spiritus autem vivificat (II Cor. III, 6).« Quod autem candelabrum ante mensam stabat, ut mensam illuminaret, et panes superpositos suo lumine illustraret, quid aliud significare putamus nisi id quod beatus Joannes in Apocalypsi sua scribit, dicens: »Vidi librum signatum sigillis septem, et nemo dignus inventus est, neque in coelo, neque in terra, neque sub terram, qui aperiret librum et solveret septem signacula ejus; et ego flebam multum, et dictum est mihi: Ne fleveris: ecce vicit leo de tribu Juda, radix David aperire [Col. 0883B] librum et solvere septem signacula ejus (Apoc. V, 4, 5).« Si enim per librum mensa significatur, quid est aliud solvere librum, quam mensam illuminare. Idem igitur ipse et leo et candelabrum est: siquidem libri solutio nihil aliud est, quam mensae illuminatio. Velum autem inter utrumque tabernaculum positum erat, ne forte illi qui in priori tabernaculo erant ea quae in secundo agebantur videre potuissent [(1681) 1Kb] . Usque hodie namque dum legitur Moyses, »velamen, ut ait Apostolus, positum est [(1682) 1Kb] ante faciem Judaeorum (II Cor. III, 15).« Hoc autem velamen tunc sublatum est, quando velum templi scissum est. Et extunc quidem omnibus in Christo credentibus revelata sunt Sancta sanctorum; caeteri vero in sua caecitate permanserunt, [Col. 0883C] »ut videntes non videant, et audientes non intelligant (Rom. IX, 8).« Nunc autem de secundo tabernaculo videamus. »Post velamenta, inquit, secundum tabernaculum est quod dicitur Sancta sanctorum.« Quantum priore tabernaculo secundum tabernaculum perfectius [(1683) 1Kb] sit, ipsum ejus nomen aperte demonstrat. Sed quid per thuribulum aureum, nisi apostolos et doctores intelligamus, qui sui odoris suavitate et coelum repleverunt, et terram. Tale thuribulum beatus Paulus portat, qui de se et de aliis loquitur, dicens: »Christi bonus odor sumus Deo in omni loco, in his, qui salvi fiunt, et in his, qui pereunt. Aliis enim sumus odor vitae ad vitam, aliis odor mortis ad mortem (II Cor. II, 15.)« [Col. 0883D] Ipse quoque Dominus thuribulum portat, cujus odorem Ecclesia sentiens ait: »Trahe me post te, et curremus in odorem unguentorum tuorum (Cant. I, 4).« Unde et scriptum quod accepit angelus thuribulum, et implevit illud de igne altaris. »Et ascendit fumus aromatum in conspectu Domini de manu angeli (Apoc. VIII, 4).« Angeli doctores sunt, quorum pectora thuribula sunt, eorum vero sermones et orationes quasi fumus aromatum Domino placent. Quoniam vero [(1684) 1Kb] arca Testamenti auro [Col. 0884A] purissimo intus et extra undique circumtecta erat, quid aliud significat, nisi quod sancta Ecclesia sermone et opere, sapientia et religione tota refulget? Non sunt igitur ejus membra, qui vitiorum contagione se sponte commaculant. De ipsa enim scriptum est: »Una est columba mea, perfecta mea, immaculata mea (Cant. VI, 8).« Urna vero aurea habens manna, Christi humanitas plena divinitate: ut per aurum, quod de terra est, humanitatem, per manna vero, quod de coelo descendit, ejus divinitatem intelligamus. Sed quid per virgam Aaron quae fronduerat, nisi beatam virginem Mariam intelligamus, quae et sicca peperit florem, et [(1685) 1Kb] incorrupta peperit Salvatorem? In tabulis vero Testamenti omnis scientiae plenitudo intelligatur, quia [Col. 0884B] decem verba in illis erant, per quae omnia utriusque Testamenti mandata figurantur. Quia enim omnes numeri in decem continentur, non immerito per decem omnia aliquando intelliguntur. Talia instrumenta erant in arca, tales reliquiae sunt in Ecclesia. Ibi thuribulum, hic apostoli: ibi urna aurea, hic Christus Deus, et homo: ibi tabulae Testamenti, hic omnis scientiae plenitudo, ibi virga Aaron, hic autem virga de radice Jesse. Restat nunc ut ad tertium tabernaculum transeamus, per quod coelum significari diximus. Nihil enim prodest in istis mansisse, nisi ad illud aliquando transeamus. Ideo enim in his laboramus, ut ad illud quandoque perveniamus. Ibi figura nulla est: quidquid ibi fit, veritas [Col. 0884C] est. Non solum enim in Synagoga, verum etiam in Ecclesia multa in figura, et significatione fieri videmus. Quoniam enim parietes asperguntur aqua, et non simplici, sed salsa aqua, quod pavimenta scribuntur, quod lapides, et altaria oleo unguntur quod per loca duodecim totidem cerei accenduntur, figura et significatio est; sed haec alio tempore exponenda servamus [(1686) 1Kb] . Nunc itaque in illam domum intrare festinemus, ubi non per speculum, 477 et in aenigmate, sed facie ad faciem omnia videamus. Dicamus iterum cum Psalmista, et iterum eadem repetamus: »Beati qui habitant in domo tua, Domine, in saecula saeculorum laudabunt te (Psal. LXXXIII, 5).« Et: »Unam petii, hanc requiram, ut inhabitem in domo Domini omnibus diebus vitae meae (Psal. XXVI, [Col. 0884D] 4).« Non est talis ista petitio, quam oblivioni tradere debeamus. In illa autem domo quanta bona sint parata sanctis, breviter Apostolus enumerans ait: »Quod oculus non vidit, nec auris audivit, nec in cor hominis ascendit, quae praeparavit Deus diligentibus se (I Cor. II, 9).« Quae ipse nobis praestare dignetur, qui cum Patre et Spiritu sancto vivit et regnat in saecula saeculorum. Amen.



CAPUT IV. De templo Salomonis.
[Col. 0885A]

Voluit David aedificare templum Domino, et dictum est ei: Non tu aedificabis mihi domum, quia multum sanguinem effudisti, sed filius tuus, qui egredietur de lumbis tuis, ipse aedificabit mihi domum, et ego ero illi in patrem, et ipse erit mihi in filium (II Reg. VII; I Paral. XVII, 22). Aedificavit igitur Salomon templum Domino de lapidibus magnis, et quadratis. Sexaginta cubitorum fuit longitudo ejus, et viginti cubitorum latitudo, et centum viginti cubitos in altitudine habuit (III Reg. VI). Domus autem dum aedificaretur, nec malleus, nec securis, nec vox ferramenti in ea audita est. Fecit autem columnas duas ante fores templi, quarum vocavit [Col. 0885B] alteram Jachin, id est firmitas, alteram vero Booz, id est in quo robur. Templi autem parietes [(1687) 1Kb] cedrinis tabulis vestiuntur, quas de auro purissimo, factis laminis, cooperuit. Sculpsit autem cherubim, et palmas, aliasque caelaturas valde prominentes. Duos quoque cherubim fecit Salomon de lignis olivarum, quos sicut alia omnia auro purissimo vestivit. Habebant autem duos cubitos in altitudine, qui rectis pedibus ante oraculum stantes et in templum respicientes duabus alis se vicissim tangebant, et duabus usque ad parietes extendebantur. Unde manifestum est quod totam templi latitudinem alae cherubim expansae occupabant. Fecit autem et mare aeneum ante templum, quod boves duodecim portare videbantur; quorum quidem tres ad orientem, tres [Col. 0885C] ad aquilonem, tres ad meridiem, tres ad occasum respiciebant. Non est autem hujus temporis exponere omnia, quae in illo templo nobilissimo facta sunt. Septem autem annis templum Domini aedificatum est. Hoc templum Ecclesia est, hoc templum nos sumus, de nobis Apostolus dicit: »Templum Dei sanctum, quod estis vos (I Cor. III, 17).«---»Dominus in templo sancto suo, Dominus in coelo sedes ejus (Psal. X, 4).« Sed quid sibi volunt illae duae columnae quae, ante fores templi positae, cum nihil sustineant, otiosae stare videntur? Otiosum tamen non est quod alia firmitas, et alia robur vocatur. De his primum dicendum est, quia templum ingredientibus hae primae occurrunt. Et ego quidem per alteram patriarchas, et [Col. 0885D] prophetas, caeterosque Veteris Testamenti duces et principes intelligo. Tales columnae fuerunt Abraham, Isaac et Jacob. Tales Moyses, Josue, David et Daniel. Tales et multi alii, qui per fidem vicerunt regna, et quia firmi et robusti erant, nullo impetu tempestatis, nullo ventorum incursu, a justitia et veritate divelli potuerunt. In altera vero apostolos et martyres, confessores et episcopos video, qui quam fortes et robusti fuerint, eorum acta manifeste ostendunt. Respice ad Petrum, Jacobum et Joannem, qui columnae Ecclesiae dicebantur (Galat. [Col. 0886A] II, 9). Respice ad Stephanum, et Laurentium; confessorem quoque contuere Martinum episcopum et patrem nostrum Benedictum [(1688) 1Kb] , et mox quid illae significent intelligere poteris. Neque enim decet ut templum quis ingrediatur, nisi prius istas cognoverit. Ideo enim scriptum est: »Cogitavi dies antiquos, et annos aeternos in mente habui (Psal. LXXVI, 6).« Horum igitur vitam et doctrinam, horum fidem et conversationem, horum constantiam et mores semper in mente habere debemus. Sic credamus, sic vivamus, sic Domino serviamus, sic ambulemus, sic in bono perseveremus, et sufficit nobis. De reticulis vero et malis granatis quae super capitella columnarum erant, hoc breviter modo dixisse sufficiat, quod patres nostri et retia semper habuerunt [Col. 0886B] quibus non pisces et aves caperent, sed audientes, et obedientes ad Dominum traherent. Habuerunt autem et mala granata quibus animas satiarent et a libidinis aestu sanarent. Quia ergo columnas vidimus, et quid significent, audivimus, nunc templum ingrediamur, et quid illa tanta auri compositio ibi faciat, inquiramus. Nihil ibi videtur, nisi aurum. Aurum in trabibus, aurum in parietibus; ipsa quoque pavimenta auro purissimo refulgent. 478 Non est hoc sine causa, mysterium est, significatio est, non ad visum inanem pascendum, sed ad intellectum spiritualiter reficiendum: hoc totum ad Ecclesiam spectat, quae tota aurea est, et omni vitiorum corruptione libera, super nivem dealbata est. Aurum [Col. 0886C] hoc virtutes sunt, quibus omnia membra Ecclesiae deaurata sunt. Teneamus fidem, spem et charitatem, aurei sumus; sine his, nec ipsi angeli pulchri sunt; quod in illis facile probatur, qui perdita humilitate ceciderunt, et omni alia creatura turpiores facti sunt. Alii humilitate, alii patientia, alii obedientia deaurantur et decorantur. Quamcunque virtutem habeas, ornamentum tibi est, et sine virtutibus nulla pulchritudo in anima est. Vidimus aurum, et vidisse placet; restat ut nunc caelaturas [(1689) 1Kb] videamus. Erant, inquit, in parietibus cherubim et palmae et aliae caelaturae valde prominentes. Cherubim ad scientiam, palmae ad victoriam nos provocant: in illis volare, in istis pugnare docemur. Nihil in templo otiosum est; quaecunque [Col. 0886D] scripta, vel sculpta sunt, ad nostram doctrinam scripta sunt. Ipsi parietes nos docent, et quodammodo loquuntur nobis. Sed quia de cherubim loqui coepimus, ad illos respiciamus qui ante oraculum stantes ad nos respiciunt, manus habent, pedes habent, faciem hominis habent: totum hoc nobis usitatum et familiare est. Alae me terrent, quia in hominis imagine alas non video. Poterat haec imago hominis videri, si solae alae defuissent. Quia igitur tale animal in rerum natura non est, figura tantum et significatio est. Non itaque [(1690) 1Kb] quasi dii colantur: sed ad quod facta sunt, hoc operentur. [Col. 0887A] Deo isti cherubim duo sunt Testamenta, et quod significant duo libri, hoc duo significant cherubim. Cherubim namque scientiae plenitudo interpretatur. Hanc autem scientiae plenitudinem facilius quidem in libris, quam in illis simulacris comprehendimus. Totum autem quod in divinis Scripturis continetur multis simulacris significatur. Tu quoque si vis cherubim fieri, potes. Melius enim ex hominibus, quam linguis fiunt [(1691) 1Kb] cherubim; et multi quidem ex hominibus jam cherubim facti sunt. Vis videre cherubim? Respice Paulum, omnis scientiae plenum, doctorem gentium, et magistrum Ecclesiarum, cui cum sapientium et insipientium debitor sit, parvulis lac subministrat. Loquitur vero sapientiam inter perfectos. Si vis eum videre volantem, [Col. 0887B] audi ipsum dicentem: »Scio hominem in Christo ante annos quatuordecim, sive in corpore, sive extra corpus, nescio; Deus scit raptum hujusmodi usque ad tertium coelum (II Cor. XII, 2).« Qui sic volat, alas habet, et qui ita loquitur non solum sapiens est, verum etiam scientiae plenitudo dici potest. Sed quare de lignis olivarum cherubim isti facti sunt, nisi ut nos ad misericordiam provocent? Magna est virtus misericordiae, sine qua nec ipsi cherubim esse possunt. Quod enim Graece , unde oleum, hoc nos misericordiam dicimus. Nihil est enim in cherubim quod magis attendere debeamus, quam ipsam materiam, de qua facta sunt, id est oliva sive misericordia. Unde et ipse Dominus [Col. 0887C] ait: »Estote misericordes, sicut Pater vester misericors est (Luc. VI, 36).« Multa sunt, quae de misericordia dici possunt. Siquidem »misericordia Domini plena est terra (Psal. CXVIII, 64).« Bene autem sub alis cherubim arca Testamenti stare dicitur, quia nihil est, quod sic Ecclesiam Dei defendat et muniat, sicut sermo divinus et scientia Scripturarum. De arca Testamenti in superiori sermone satis dictum est. Merito autem in domo Domini, quando aedificata est, malleus, aut securis, aut vox ferramenti audita non est; quia Ecclesia Dei, quae per eam significabatur, non ferro, sed lingua aedificanda erat; non vox inarticulata, sed sancti Spiritus virtus eam construxit. Malum ferramentum Arius, malus malleus Sabellius, mala securis Nestorius, [Col. 0887D] qui non aedificare, sed destruere conati sunt. Nunquam talium ferramentorum vox in Ecclesia audiatur; vox potius turturis audiatur in terra nostra. Cantet nobis Matthaeus, Marcus, Lucas et Joannes. Nam et Pauli vocem semper me audire delectat. Augustinus quoque, et Ambrosius multique alii Ecclesiae filii satis modulate suaviterque cantent. Restat nunc mare aeneum, de quo multa dicenda sunt; sed quia jam nunc sermo claudendus est, hoc breviter dixerim. Mare aeneum baptisma est, duodecim boves duodecim apostoli sunt, super quos tunc mare aeneum Deus posuit, quando eis [Col. 0888A] praecipiens dixit: »Euntes docete omnes gentes, baptizantes eos in nomine Patris, et Filii, et Spiritus sancti (Matth. XXVIII, 19).« Quod autem alii respiciunt ad orientem, alii ad aquilonem, alii ad meridiem, alii ad occasum; hoc est quod sequitur: quia »profecti praedicaverunt ubique, Domino cooperante et sermonem confirmante sequentibus signis (Marc. XVI, 20).« Quoniam vero templum Domini septem annis aedificatum est, et septem diebus dedicatum est, quid aliud significare putamus, nisi quod S. Ecclesia quo tempore in hac vita est, quae septem diebus agitur, semper et aedificatur 479 et dedicatur; siquidem alii quotidie ad fidem convertuntur, alii baptizantur, alii per poenitentiam et sanctam conversationem Domino consecrantur [Col. 0888B] et a peccatorum contagione mundantur. Hoc igitur septenario finito, dies sequitur octavus; dies videlicet resurrectionis, quando omnibus perfectis et consummatis, ad vitam transferemur aeternam, quam ipse nobis praestare dignetur, qui vivit et regnat in saecula saeculorum. Amen.



CAPUT V. De muliere per quam figuratur Ecclesia.

Narrat beatus Joannes evangelista (Apoc. XII, 1) se vidisse sanctam Ecclesiam in specie mulieris, quae erat amicta sole, et luna sub pedibus ejus, et in capite ejus corona stellarum duodecim, et pariens cruciabatur ut pareret. Magna laus Ecclesiae Dei, quae sole amicta perhibetur. Sole quidem amicta est, [(1692) 1Kb] quia [Col. 0888C] omni claritate et pulchritudine decorata est. Sunt autem et illi amicti sole, quibus Apostolus loquitur, dicens: »Induite vos Dominum Jesum Christum (Rom. XIII, 14).« Ipse enim est sol justitiae, de quo et alibi ait: »Quicunque baptizati estis in Christo Jesu, Christum induistis (Galat. III, 27).« Habet autem Ecclesia lunam sub pedibus, quia mundum despicit, et pro nihilo ducit. Merito mundus luna vocatur, quia ad lunae similitudinem semper in motu est, semper mutatur, et variatur. Quid enim in mundo est, quod mutabile non sit? Et coelum mutatur et terra; mare quoque semper mutabile est, et aer nunc serenus, nunc nebulosus est. Sed quid de hominibus dicam? Sentiunt ipsi mutationes suas, nunc laeti, nunc irati, nunc tristes, nunc sani, nunc aegri, et multa alia [Col. 0888D] quae numerari non possunt. Haec omnia despicit mulier ista, quia ad ea tendit quae immutabilia sunt, ubi laetitia aeterna, sanitas aeterna, vita aeterna, et quia ibi omnia aeterna sunt, nihil ibi mutabile est. Habet autem in capite coronam stellarum duodecim, per quas duodecim apostolos intelligimus; ipsi eam coronaverunt; ipsi eam et reginam et dominam constituerunt; ipsi in aeterni regis thalamum eam introduxerunt. Et pariens cruciabatur ut pareret; hoc est quod in Evangelio Dominus ait: »Mulier cum parit tristitiam habet, quia venit hora ejus. Cum autem pepererit puerum, jam non meminit pressurae [Col. 0889A] propter gaudium, quia natus est homo in mundum (Joan. XVI, 21).« Tantum est desiderium pariendi, tantus est amor filios generandi; parvipendit tormenta, non timet cruciatus, mori desiderat, ut adoptionis filios Domino pariat. Sic Rachel moriendo peperit; ut Synagoga Benjamin, et nos Paulum apostolum habeamus. De hac muliere Salomon quoque ait: »Mulierem fortem quis inveniet? procul et de ultimis finibus pretium ejus (Prov. XXXI, 10).« Talem mulierem suis temporibus invenire non potuit, procul, et post multa tempora, gentium Ecclesiam nasci. et venire cognovit. Cujus honor et gloria omnisque beatitudo, quia in fine mundi revelabitur; de ultimis finibus pretium ejus esse dixit: »Manum suam misit ad fortia, et digiti ejus apprehenderunt [Col. 0889B] fusum (ibid).« In hoc Ecclesiae sapientia manifestatur: tam bene cuncta disponit: manum suam, id est eos, qui fortiores sunt et sapientiores ad majora negotia mittit, talesque rectores, et episcopos constituit. Digiti vero fusum apprehendunt, quia illis minora negotia committit, qui imperfectiores sunt, minusque periti: »Os suum aperuit sapientiae, et lex clementiae sub lingua ejus (ibid.).« Non vana et inutilia loquitur, sermo est sale conditus et sanat et reficit auditores. Lex autem clementiae illa est qua etiam inimicos diligere et cunctis ex corde dimittere jubemur. Nobilis in portis vir ejus, quandiu sederit cum senatoribus terrae. Haec una laus Ecclesiae, prae caeteris laudibus major est, quod vir ejus [Col. 0889C] tam nobilis sit. Haec tamen nobilitas nondum apparuit, humilis venit et in forma servi. Non venit ministrari, sed ministrare, et ponere animam suam redemptionem pro multis; quasi reus judicatus est et inter iniquos deputatus est. Tunc ergo nobilis erit, tunc ejus nobilitas apparebit, cum sederit cum senatoribus terrae, cum Deus manifeste veniet, Deus noster, et non silebit. Ipse enim ait: »Vivo ego dicit Dominus, quia curvabitur omne genu, et confitebitur omnis lingua (Isa. XLV, 23).« Senatores terrae apostoli sunt, quibus a Domino dictum est: »Vos qui secuti estis me, sedebitis super sedes duodecim, judicantes duodecim tribus Israel (Matth. XIX, 28).« Tunc portae aperientur: bonis quidem portae vitae: malis vero portae mortis. Haec autem [Col. 0889D] illa mulier, [(1693) 1Kb] illa Christi nobilissima sponsa, cui in Canticis canticorum Dominus ait: »Veni de Libano; veni coronaberis de capite Amana, de vertice Sanir et Hermon, de cubilibus leonum, de montibus pardorum (Cant. IV, 8).« Ecce audivimus, unde Ecclesia venerit, ubi nata, et inter quos conversata fuerit. Isti 480 montes, haec loca arida et deserta, ferae et barbarae gentes intelliguntur, ex quibus in unam Christi fidem sancta Ecclesia collecta est. Leones et pardi maligni spiritus sunt, qui in eis habitabant, et domos et cubile in eis habebant. Non est ergo curandum quid fuerit, vel unde venerit, [Col. 0890A] sed qualis nunc sit et quo venerit. Ordo tamen verborum talis est: veni de Libano soror mea sponsa: veni de Libano, veni; veni de capite Amana, de vertice Sanir et Hermon: veni de cubilibus leonum, de montibus pardorum; deinde vero subdendum, coronaberis. »Nemo coronabitur, ait Apostolus, nisi qui legitime certaverit (II Tim. II, 5).« Ipsum igitur venire, certare est. Neque enim ei facile fuit, patriam parentesque relinquere, pristinos mores, antiquam conversationem, et eos quos coluerat deos, deserere. Pugnavit igitur, quia venit; vicit, quia teneri non potuit. Coronabitur igitur, et illa corona coronabitur de qua superius dicitur: »Et in capite ejus corona stellarum duodecim (Apoc. XII, 2).« Possumus tamen per illam quae de Libano venit [Col. 0890B] eos intelligere, qui ex Judaeis crediderunt. Quod autem Jerusalem Libanus dicitur, audi prophetam dicentem: »Aperi, Libane, portas tuas, et devoret ignis cedros tuas (Zach. XI, 1).« Quia igitur nobiles arbores viros clarissimos, reges, et sacerdotes et prophetas intelligimus. Haec est autem illa mulier, sive potius illa regina (coronata enim est, quod reginarum proprium est) de qua Psalmista loquitur, dicens: »Astitit regina a dextris tuis in vestitu deaurato, circumdata varietate. Audi filia, et vide et inclina aurem tuam, obliviscere populum tuum, et domum patris tui; quoniam concupivit rex speciem tuam [(1694) 1Kb] (Psal. XLIV, 10).« Ipse quoque Dominus et Salvator noster quod de ea dixerit, audiamus. »Regina, inquit, austri venit a finibus [Col. 0890C] terrae audire sapientiam Salomonis (Matth. XII, 42).« Venit autem, ut Regum libri (III, 10) testantur, cum equitatu et apparatu multo. Obtulit autem munera Salomoni: aurum verum et aromata qualia prius non allata in Jerusalem, instructa tandem de omnibus quae audire desiderabat, magnisque a rege ditata muneribus gaudens et exsultans ad propria remeavit. Non est hujus temporis exponere omnia quae istis verbis significari videntur. Imitemur hanc reginam: mater enim nostra est semperque sapientiae operam demus et sapientiam Salomonis semper audire desideremus; illius videlicet Salomonis qui ait; »Et ecce plus quam Salomon hic (Matth. XII, 25).« A finibus terrae venit illa, [Col. 0890D] finiatur et in nobis terrena omnis concupiscentia. Dicamus autem cum Psalmista: »A finibus terrae ad te clamavi (Psal. LX, 3).« Aurum autem Deo offerimus, si mente et corpore puri simus. Sed quid aromata, nisi virtutes intelliguntur? Non est aliud munus quod dignius offeratur Deo, imo nullum nostrum munus sine his suscipit Deus. Nihil Deo offerre possumus, nisi quod ab eo accepimus. »Quid enim habes, inquit Apostolus, quod non accepisti? Si autem accepisti, quid gloriaris, quasi non acceperis?« (I Cor. IV, 7.) Sua reddamus Deo, nostra non suscipit: [(1695) 1Kb] nostrum enim non est nisi [Col. 0891A] peccatum, quod qui non habet, dives est. Divites igitur essemus, si nihil de nostro haberemus. Sunt autem et aliae mulieres, quae Ecclesiam sanctam significant, sicut Sara, quae prius Sarai vocata est, quae princeps mea interpretatur. Sed non erat conveniens, ut princeps mea vocaretur, quae omnium princeps, [(1696) 1Kb] et. mater erat. Dicatur igitur non princeps mea, sed princeps nostra, quia in filio, quem genuit, benedicuntur omnes gentes. Similis autem et Rebecca, quae multa patientia interpretatur, et Lia, quae laboriosa dicitur; oculis quidem lippa, sed ventre fecunda. Rachel quoque facie speciosa, et Sephora, quae interpretatur pulchra, Ecclesiae tenent figuram. Haec pulchra, illa speciosa vocatur. Idem tamen utrumque nomen significat. [Col. 0891B] Pulchra mater pulchros filios facit. Speciosa mater speciosos filios [(1697) 1Kb] parit. Si ergo parentes pulchri sunt, cur filii turpes? Negabunt aliquando isti parentes suos esse filios, qui turpes erant et [(1698) 1Kb] ejus imaginem et similitudinem non habebant. Ad quam imaginem et similitudinem ipse speciosus forma prae filiis hominum nos reformare, et innovare dignetur, qui cum Patre et Spiritu sancto vivit et regnat Deus in saecula saeculorum. Amen.



CAPUT VI. De civitate sancta Jerusalem.

Super montem magnum et altum, in spiritu exaltatus beatus Joannes, sicut ipse testatur (Apoc. XXVIII, 2), [Col. 0891C] vidit ibi civitatem sanctam Jerusalem, novo opere et mirabili artificio aedificari. Muri ejus lapide pretioso, et ipsae plateae civitatis auro purissimo ut vitro clarissimo construebantur. Habebat autem portas duodecim, 481 singulas ex singulis compositas margaritis, quarum tres ad orientem, tres ad aquilonem, tres ad meridiem et tres ad occasum respiciebant. Haec est illa Jerusalem, quae sicut scriptum est, »aedificabatur ut civitas, cujus participatio ejus est in idipsum (Psal. CXXI, 3).« Illorum enim participatio est in idipsum, quibus est cor unum et anima una. Inter quos discordia nulla est, et concordia firmissima est. Exaltemur igitur et nos simul cum beato Joanne in montem magnum et altum, ut in mentis excessu elevati, non ad litteram, sed spiritualiter [Col. 0891D] haec intelligamus. Haec civitas sancta Ecclesia est; isti muri et isti lapides pretiosi, homines sunt: homines utique nobiles et clari, virtutibus et sapientia praediti, quales apostoli fuerunt et martyres, et caeteri qui per fidem et sanctam conversationem Domino placuerunt. Sic loquitur sermo divinus et his translationibus utitur, ut viros clarissimos et laude dignissimos, non homines, sed angelos vocet; nunc stellas coeli, nunc solem [Col. 0892A] et lunam, nunc nubes et tonitrua, nunc montes et colles, et his similia. Sic igitur hoc in loco fieri videmus; ubi sanctam Ecclesiam non ex hominibus, sed ex auro et lapidibus aedificari dicitur. Primi hujus aedificii lapides apostoli sunt, qui in fundamento positi totam civitatem ferre dicuntur. Unde et Apostolus ait: »Super aedificati super fundamentum apostolorum et prophetarum, ipso summo angulari lapide Christo Jesu, in quo omnis aedificatio constructa crescit in templum sanctum in Domino (Ephes. II, 20).« Merito ergo ipso numero notantur et declarantur; sunt enim duodecim, et cum caeteri quoque lapides pretiosi sint, his tamen nulli alii comparantur. Nullus lapis in hujus aedificii muri est, nisi pretiosus. Alii tamen aliis pretiosiores [Col. 0892B] sunt. Differt enim stella a stella in claritate, nec omnia membra eadem membra, sufficiat omnibus, quod pretiosi sunt. Sed quid per aurum purissimum et vitrum [(1699) 1Kb] clarissimum, quo plateae stratae sunt, nisi sapientiam intelligimus? Sapientiam videlicet illam, quae clamitat in plateis et inter sanctos dat vocem suam. Beatae plateae, in quibus fidelium conventus non fabulis vacat, sed sapientiae intendit, et bibunt aquam non de fontibus Aegypti, quae vertuntur in sanguinem, sed se fontibus Israel salientem in vitam aeternam. Notandum autem quod iidem ipsi apostoli et fundamenta et portae dicuntur. Fundamenta quidem quia in toto aedificio et primi sunt et caeteros ferunt. Portae vero, quia nemo nisi per ipsos, id est per eorum fidem atque doctrinam [Col. 0892C] Ecclesiae societati conjungitur, vel coeli palatium ingreditur, ipsis datae sunt claves regni coelorum, ipsi et portae et ostitiarii sunt. Haec autem omnia in Apocalypsi latius exposuimus [(1700) 1Kb] : nec modo tempus est ut per singula disserantur. Et quis unquam, nisi Spiritus sanctus, ista dictasset et Ecclesiae laudes tantis praeconiis extollere potuisset? Sed videamus quid etiam Psalmista de hac tam nobili civitate loquatur [(1701) 1Kb] : »Fundamenta, inquit, ejus in montibus sanctis, diligit Dominus portas Sion super omnia tabernacula Jacob (Psal. LXXXVI, 1).« Jam superius de fundamentis dictum est: »Fundamentum aliud, ait Apostolus, nemo potest ponere, praeter id quod positum est, quod est Christus Jesus [Col. 0892D] (I Cor. III, 11).« De quo et Dominus ait: »Tu es Petrus, et super hanc petram aedificabo Ecclesiam meam (Matth. XVI, 18).« Fundamentum igitur fundamentorum Christus est; siquidem et apostoli et prophetae fundamenta sunt. Quae igitur civitas super tales montes fundata est, merito de ea dicitur »Fundamenta ejus in montibus sanctis, diligit Dominus portas ejus super omnia tabernacula Jacob [(1702) 1Kb] .« Si solas portas Sion tantum diligit, dic, quaeso, quantum diligit totam civitatem? Tabernacula [Col. 0893A] Jacob; isti Judaei intelliguntur, qui a Domino recedentes ubique gentium dispersi sunt. »Gloriosa dicta sunt de te, civitas Dei (Psal. LXXXVI., 3):« sed quae gloriosa? an forsitan illa, quod tota ex auro, et margaritis et lapidibus pretiosis aedificari dicitur? haec utique gloriosa sunt, alia tamen illa scilicet gloriosiora, quae de ea dicta sunt. Sed vis audire quae? »Memor ero Rahab et Babylonis scientium me (Ibid., 4).« Et revera gloriosa, et plus quam gloriosa sunt haec. Considera modo quid viri justi de Dei misericordia sperare et praesumere valeant, si etiam Rahab et Babylonis Dominus memor erit? Altera meretrix fuit: altera Dei populum captivatum sustinuit. Et illa quidem exploratores, ne occiderentur, abscondit. Haec vero populum praevaricantem, [Col. 0893B] aliquanto tempore ex Dei praecepto in servitute detinuit. Talium igitur Dominus memor erit, quia memor est omnium scientium eum. Neque enim istarum memor esset, nisi quia eum scire, et quamvis post multa flagitia, in eum tamen credere meruerunt. Valde enim notandum est quod ait, »Scientium me.« Qualiscunque igitur prius fuerit, sive meretrix, sive sanctorum percussor, si tandem conversus fuerit et Dominum cognoverit, salvus erit; unde et ipse Dominus ait: »Haec est vita aeterna, ut 482 cognoscant te verum Deum, et quem misisti Jesum Christum (Joan. XVII, 3).« Audiamus nunc et alia gloriosa quae dicuntur de civitate Dei. »Ecce, inquit alienigenae, et Tyrus, et populus Aethiopum, hi qui fuerunt in ea (Psal. [Col. 0893C] LXXXVI, 4).« Hoc est enim [(1703) 1Kb] , quod Apostolus ait: »Non Judaeorum Deus tantum, imo et gentium (Rom. III, 29).« Similiter autem et apostolus Petrus: »In veritate, inquit, comperi, quia non est personarum acceptor Deus. Sed in omni gente, qui timet Deum et operatur justitiam acceptus est illi (Act. X, 34).« Quicunque igitur Deum timet et justitiam operatur, undecunque veniat, ab hac piissima civitate suscipitur, et non quasi alienigena, sed quasi civis et indigena habetur. Ita Cornelius centurio susceptus est, qui primus de gentibus Ecclesiae filius factus est. Hoc et illud vas significabat, quod immundis animalibus plenum erat, quando apostolo dictum est: »Macta, et manduca (ibid., 13);« hoc et illae simiae significabant, [Col. 0893D] quae simul cum pavonibus Salomoni afferebantur. Quid simia turpius? Quid pavone pulchrius. In tabernaculo Domini et cilicia erant et pili caprarum. Neque hircum in holocaustum Dominus respuit, cui tamen et agni offerebantur. Aurum et lapides et ligna caeteraque quibus templum Domini constructum est, non ibi nata, sed aliunde translata sunt. Sic igitur et Ecclesia ex omnibus gentibus aedificata omnes homines recipit, neminem ad se venientem repellit. »Et Tyrus et populus Aethiopum, ii qui fuerunt in ea.« Gloriosa sunt [Col. 0894A] haec quae et justis et peccatoribus magnam spem dare possunt, et immensam ferre laetitiam. Vis in Ecclesia suscipi? Tyrios imitare, quorum opere et auxilio templum aedificatum est. Imitare et centurionem, qui Synagogam Judaeis aedificavit. Moyses, sicut legitur, Aethiopissam duxit uxorem; pro qua Maria soror ejus, quia murmuravit, lepra a Domino percussa, extra castra ejecta est. Hujus Aethiopissae filii sunt Aethiopes isti de quibus nunc dicitur: »Et populus Aethiopum hi fuerant in ea.« Haec est illa Aethiopissa, quae in Canticis canticorum loquitur, dicens: »Nigra sum, sed formosa, filiae Jerusalem (Cant. I, 5).« Hanc autem, quia Synagogam odio habet, ideo lepra percussa est, et usque ad saeculi consummationem intra Ecclesiae castra [Col. 0894B] non suscipietur. Haec igitur gloriosa, imo gloriosissima sunt, quae dicuntur de civitate Dei, in qua servi fiunt liberi, ignobiles gloriosi. Et ibi, et non alibi est illa aqua, quae Aethiopum possit mutare colorem. Et haec quidem tantam hominum curam et diligentiam habet, et non immerito omnium mater esse dicatur, unde et subditur: »Mater [(1704) 1Kb] Sion dicet homo (Psal. LXXXVI, 5).« Ac si dicatur: Haec est mater, et vere mater, quae pietatis sinum omnibus aperit, nulli materna viscera claudit, omnes suscipit, omnes ex affectu fovet et nutrit. Sequitur: »Et homo natus est in ea, et ipse fundavit eam Altissimus (ibid.).« Multa superius gloriosa dicta sunt de civitate ista; sed hoc quod modo dicitur omni gloria gloriosus est; nulla gloria huic gloriae [Col. 0894C] comparari potest; ipse Altissimus qui fundavit et fecit eam; ipse homo factus est et natus est in ea. Et unde hoc prophetas? Vis audire unde? »Dominus narravit in scripturis populorum et principum horum, qui fuerunt in ea (ibid., 6).« Interroga patres tuos, et annuntiabunt tibi; majores tuos, et dicent tibi (Deut. XXXII, 7). Lege Scripturas omnium populorum, prophetarum scilicet et apostolorum, quae omnium communes sunt, quae ad nostram et omnium doctrinam scriptae sunt, et docebunt te; lege Moysen, Isaiam et Jeremiam, et invenies: lege Evangelia quae non sunt minoris auctoritatis quam illa; lege Paulum apostolum Jesu Christi, qui »vocatus est apostolus et seg regatus in Evangelium Dei quod ante promiserat per prophetas suos in [Col. 0894D] Scripturis sanctis de Filio suo; qui factus est ei ex semine David secundum carnem (Rom. I, 1).« Probatum est igitur quod homo factus est, et ipse fundavit eam Altissimus. Restat unum gloriosum quod dictum est de hac civitate, et ipsum audiamus: »Sicut laetantium omnium nostrum habitatio est in te (Psal. LXXXVI, 7).« Nam et hoc valde gloriosum est quod hujus civitatis habitatores perpetuam laetitiam habebunt, et nullam miseriam sentient. Ubi enim nulla miseria, ibi laetitia omnis reperitur. Haec autem laetitia spiritualis est; hoc gaudium non [Col. 0895A] rerum temporalium, sed aeternae felicitatis est. De qua Apostolus ait: »Non sunt condignae passiones hujus temporis ad futuram gloriam, quae revelabitur in nobis (Rom. VIII, 18).«---»Laetamini ergo in Domino, et exsultate justi, et gloriamini omnes recti corde (Psal. XXXI, 11).«---»Gaudete in Domino semper; iterum dico gaudete (Philip. IV, 4).« Quod ipse modo praestare dignetur, qui vivit et regnat in saecula saeculorum. Amen.



483 CAPUT VII. De basilicis quae ab episcopis dedicantur. [(1705) 1Kb] .

Scitis, fratres mei [(1706) 1Kb] , qui ad hujus basilicae dedicationem convenistis, quod domus haec ecclesia vocatur; quoniam Ecclesiam sanctam significat. Non minus enim domus haec sive magna, sive parva [Col. 0895B] sit, Ecclesiam sanctam significat, quam templum illud nobilissimum Salomonis, vel civitas sancta Jerusalem dicitur, vel tabernaculum testimonii. Ecclesia nomen Graecum est; significat autem populi convocationem [(1707) 1Kb] ; populi utique Dominum timentis et Domino servientis. Sicut enim ex multis lapidibus ordine et ratione compositis una domus efficitur, ita ex multis hominibus, dilectionis et fraternitatis amore societatis, una Ecclesia constituitur. Quemadmodum enim domus ista fundamentum habet, lapides et parietes habet; portas et fenestras, et similia habet; similiter et sancta Ecclesia, Apostolo dicente, secundum quamdam similitudinem, haec omnia habere dignoscitur. Sed ipse dicat: Ipse nos doceat; ipse ejus fundamenta et aedificium fundamentis [Col. 0895C] suppositum ostendat. »Jam non estis, inquit, hospites et advenae; sed estis cives sanctorum et domestici Dei, superaedificati super fundamentum apostolorum et prophetarum ipso summa angulari lapide Christo Jesu, in quo omnis aedificatio constructa crescit in templum sanctum in Domino (Ephes. II, 19).« Habet igitur Ecclesia fundamentum, apostolos videlicet et prophetas, et Jesum Dominum et Salvatorem nostrum, fundamentorum omnium fundamentum. De quo Apostolus ait: »Fundamentum aliud nemo potest ponere, praeter id quod positum est, quod est Christus Jesus (I Cor. III, 11).« Isti autem dicuntur fundamentum, quia super eorum fidem atque doctrinam tota Ecclesia fabricata est. Dicuntur et portae, quia per eos caeteri [Col. 0895D] ingrediuntur. Isti sunt illae portae de quibus dicitur: »Diligit Dominus portas Sion super omnia tabernacula Jacob (Psal. LXXXVI, 1).« Habet et infernus suas portas de quibus Dominus ait: »Tu es Petrus, et super hanc petram aedificabo Ecclesiam meam: et portae inferi non praevalebunt adversus eam (Matth. XVI, 19).« Et in Psalmis: »Qui exaltas me de portis mortis, ut annuntiem omnes laudationes tuas in portis filiae Sion (Psal. IX, 19).« Tales igitur portas habet Ecclesia, quae per istas, [Col. 0896A] quas hic cernitis, significantur. Habet autem et columnas, quales Petrus, Jacobus et Joannes fuerunt, qui Ecclesiae columnas ab ipso Apostolo vocantur. Has autem columnas illae duae columnae significabant, quae ante fores templi stabant, quarum altera Jachim, altera Booz (III Reg. VII, 21) vocabatur. Has et istae columnae significant, quas hos parietes sustinere videtis. Per lapides autem quibus parietes construuntur, omnis haec populi multitudo significatur. Et sicut illi, nisi vel calce vel ferro colligati fuerint, facile ruunt et stare non possunt; ita et isti, nisi charitatis concordia et pacis vinculo jungantur et uniantur, totum ecclesiasticum aedificium subito destruitur, et diutius stare non valet; unde et inter omnes merito illi maledicuntur, et a Deo [Col. 0896B] odio habentur, qui inter fratres discordiam seminant. Sicut enim sola pax et concordia hos lapides ligat, ita sola discordia eos dissociat. Isti igitur parietes nos doceant; isti lapides nos instruant, qualiter nos diligere et pacem et concordiam tenere debeamus. Per fenestras vero episcopos et doctores omnesque alios intelligere possumus, quorum doctrina et exemplis haec domus Domini illuminatur. Ad hoc enim fenestrae fiunt, et hoc illarum officium, et haec utilitas est, ut luminis claritatem praebeant et tenebrarum caliginem pellant. Talis fenestra fuit Gregorius, talis Hieronymus et Augustinus, talis Ambrosius et Hilarius, tales et multi alii fuerunt, doctrinae splendore mundum illuminantes. Si quis autem per singula currere velit, nulla pars in toto [Col. 0896C] aedificio reperitur, quae suam non possit habere figuram. De constructione domus haec nos dixisse sufficiat: nunc de ejus dedicatione videamus [(1708) 1Kb] . Vidistis hodie quid episcopus egerit, cum ad hanc aulam consecrandam accesserit. Primum ante omnia litanias fecit, et ipsum Deum omnipotentem, et Matrem Domini nostri Jesu Christi beatissimam virginem Mariam, omnesque angelorum choros et sanctorum omnium exercitus sibi in adjutorium invitavit, quorum praesentiam adesse, et quorum benedictionibus hanc fieri dedicationem dubitare non debemus. Deinde vero sale imposito aquam sanctificavit, qua videlicet aqua templum hoc foris baptizaretur et parietes aspergerentur. Foris autem dixi, quia alia aqua interius praeparatur. Sal vero, [Col. 0896D] quia sapientiam significat, ideo digne satis huic aquae miscetur, quae utique vero nomine aqua sapientiae vocatur. Et revera haec est aqua sapientiae, quae 484 sola sapientes facit, et sine qua nemo sapiens fieri potest. Soli baptizati sunt sapientes, quia ipsi soli a mundi vanitatibus et diabolicis astutiis liberi sunt. Tribus autem vicibus ab episcopo circumeunte parietes asperguntur aqua, quia non est possibile ut tota domus mergatur in aquam. Haec autem aspersio fasciculo hyssopi fieri videtur, ut adimpleatur [Col. 0897A] quod scriptum est: »Asperges me hyssopo, et mundabor; lavabis me, et super nivem dealbabor (Psal. L, 9).« Haec herba humilis est et naturaliter nascitur. »Petra autem erat Christus (I Cor. X, 4),« ait Apostolus. Significavit autem ordinem sacerdotalem, quibus Dominus ait: »Discite a me quia mitis sum et humilis corde (Matth. XI, 29).« Qui occidi quidem possunt, ab hac petra tamen divelli non possunt. Tales igitur digni sunt, qui Ecclesiam Dei baptizare et aspergere debeant. Percutit etiam episcopus ecclesiae fores virga pastorali, ut illius vicarium se esse ostendat, de quo scriptum est: »Et percutiet terram virga oris sui, et spiritu labiorum suorum interficiet impium (Thess. II, 8).« Hac percussione diabolus pellitur, ut in umbraculis [Col. 0897B] domus Domini locum jam ulterius non habeat. Fugit igitur sancti Spiritus verbis incatenatus, quibus dicitur: »Tollite portas principes vestras, et elevamini portae aeternales, et introibit rex gloriae (Psal. XXIII, 7).« Inde vero templum ingreditur, et aliam aquam sanctificat, per quam Spiritus sanctus significatur, cui non solum sal, sed vinum miscetur et cinis. Quod autem Spiritus sanctus per aquam significetur, audi ipsum Dominum dicentem: »Qui credit in me, flumina de ventre ejus fluent aquae vivae (Joan. VII, 38);« quod mox evangelista exponens, ait: »Hoc autem dixit de Spiritu quem accepturi erant credentes in eum (ibid.).« Pulchre autem huic aquae, per quam Spiritus sanctus significatur, et vinum miscetur et cinis; quia quos Spiritus [Col. 0897C] sanctus lavat et tangit, illi procul dubio et scientiae vino inebriantur et poenitentiae pulvere asperguntur. Et valde quidem necesse est ut noviter baptizati tali vino inebrientur et tali pulvere aspergantur. Hoc vino apostoli inebriati linguis omnibus loquebantur. Ad hujus vini ebrietatem nos invitans Dominus, ait: »Comedite amici mei, et bibite et inebriamini, charissimi (Cant. V, 1).« De hoc et Psalmista dicit: »Inebriabuntur ab ubertate domus tuae, et torrente voluptatis tuae potabis eos (Psal. XXXV, 9).« Pulvere vero aspersi sunt qui se peccatores esse intelligunt. Hoc suis in afflictionibus frequenter antiquos patres fecisse legimus. Tali pulvere aspersus Abraham dicebat: »Loquar ad Dominum meum, cum sim pulvis et cinis (Gen. XVIII, 27).« [Col. 0897D] Tali et Ninivitae aspersi (Jonae III, 5) veniam accipere meruerunt. Unde et in Ecclesiis consuetudo inolevit, ut initio Quadragesimae capita pulvere aspergantur. Et vide quam ordinate et rationabiliter omnia fiant. Exterius aqua, interius spiritu domus Dei lavatur et baptizatur, ut adimpleatur, quod Dominus ait: »Nisi quis renatus fuerit ex aqua et Spiritu sancto, non potest introire in regnum Dei (Joan. III, 6).« Quoniam vero [(1709) 1Kb] totum alphabetum bis in pavimento scribitur, quid aliud significat, nisi quod is qui baptizatus est utriusque Testamenti scientiam memoriae commendare debet. [Col. 0898A] Paucae quidem litterae sunt: omnis tamen scientiae plenitudo in eis continetur. Scribantur igitur hae litterae in pavimento pectoris nostri, per quas Dei voluntatem cognoscere, et facere valeamus. Duodecim vero ceraei, duodecim apostoli sunt, quorum scientia, fide et doctrina tota Ecclesia illuminatur. Nunc vero ad altare accedamus, et quid ibi episcopus faciat, videamus. Hoc est altare in Ecclesia, quod est cor nostrum in corpore nostro. Nam et nos templum Dei sumus, et altare utique in nobis habere debemus. Altare ergo tuum, o Christiane, cor tuum est. Hoc ita ungatur, hoc sacrificetur, hic sanctorum reliquiae recondantur: hic odor fiat suavitatis, hic offeratur sacrificium laudis. Oleum misericordia est quo qui unctus non fuerit totus [Col. 0898B] siccus et infirmus est. In hoc igitur oleo semper natent corda nostra, ut nunquam misericordiae obliviscamur. Accedat itaque pontifex noster ad altare cordis nostri; pontifex ille magnus Jesus Christus, de quo scriptum est: »Tu es Sacerdos in aeternum secundum ordinem Melchisedech (Psal. CIX, 4).« Accedat inquam, et oleum superfundat, et dicat: »Estote misericordes, sicut pater vester misericors est (Luc. VI, 36).« Hoc oleo ipse quoque abundabat, cum pro suis crucifixoribus oraret dicens: »Pater, ignosce illis, quia nesciunt quid faciunt (Luc. XXIII, 34).« Hoc igitur oleo non cordis altare tantum, sed omnia membra nostra uncta esse debent. Manus arida non aperitur inopi, et quia uncta non est, misericordiam facere nescit. Multa de hac [Col. 0898C] unctione, multa de misericordiae oleo dici possunt; siquidem »misericordia Domini plena est terra (Psal. XXX, 5).« Sed quae sunt Sanctorum reliquiae, quae in his altaribus reponuntur? Ego quidem Sanctorum reliquias eorum doctrinam et verba intelligo. Possumus igitur non solum Sanctorum, verum etiam ipsius Salvatoris nostri reliquias habere in altare cordis nostri; unde ipse quoque ait: »Qui habet mandata mea et servat ea ipse est qui diligit me (Joan. XIV, 21).« Has reliquias in cordis sui altari illi posuerat qui dicebat 485: »In corde meo abscondi eloquia tua, ut non peccem tibi (Psal. CXVIII, 11).« Beata illa altaria in quibus tales reliquiae positae sunt; beata illa corda quae tales reliquias suscipere meruerunt. Magnae sunt istae reliquiae, [Col. 0898D] et multae nimis et mirum valde, quae in tantillo vasculo includi possunt. Sed nunc jam commendamus Deo haec altaria nostra; ipse possideat et custodiat corda nostra, et dignetur habitare in templo pectoris nostri: Qui vivit et regnat, etc.



CAPUT VIII. De Evangeliis.

Non est arbor bona quae malos fructus facit, neque arbor mala faciens fructum bonum (Matth. VII, 17). Docet nos Dominus et Salvator noster quomodo bonas arbores et malas cognoscere debeamus. Bonae [Col. 0899A] arbores, boni homines sunt. Ex fructu suo cognoscuntur arbores; ex operibus suis cognoscuntur homines. Bonae arbores paradisi, quae et visu pulchrae erant, et ad vescendum suaves. Tales arbores gignit Ecclesia, quarum pulchritudinem et religionem nos legere et audire delectat; quarum verbis et doctrina mentes nostrae nutriuntur et reficiuntur. Talis arbor beatus Paulus, qui et visu tam pulcher est, ut nihil sibi conscius sit; et tam ad vescendum suavis, ut et parvos lacte et cibo solido nutriat sapientes. Tales arbores et caeteri apostoli sunt, quorum fructus ab ipso Domino commendantur; dum eis loquitur, dicens: »Non vos me elegistis; sed ego elegi vos, ut eatis, et fructum afferatis et fructus vester maneat (Joan. XV, 16).« Isti sunt illi [Col. 0899B] fructus: haec sunt illa poma de quibus ad sponsam Ecclesia dicit: »Omnia poma nova et vetera, dilecte mi, servavi tibi (Cant. VII, 13).« Vetera poma prophetarum et patriarcharum doctrina est; nova vero apostolorum Ecclesiaeque doctorum; et isti quidem sunt, de quibus dicitur: Qui proferunt de thesauris suis nova et vetera. Tales autem arbores a fructibus suis cognoscere non est difficile; quia omnis earum doctrina et operatio sancta est, vera est, religiosa est, sine fraude et aemulatione est. Bonae arbores et hypocritae aliquando esse videntur; sed quia sola terrena et transitoria quaerunt; et quia sanctorum humilitatem et patientiam non habent, facile quidem deprehenduntur et in ipsa sua astutia manifestantur. Praeceperat Dominus filiis Israel ut promissionis [Col. 0899C] terram ingressi illius regionis arbores circumciderent, et usque in quartum annum ab earum usu se abstinerent (Levit. XIX, 23). Nisi enim per arbores homines significarentur, ridiculum videretur quod arbores illae circumcidi jubeantur. Sed alienae arbores infideles homines sunt, quos ad nos venientes circumcidere debemus, id est a suis iniquitatibus per baptismum et poenitentiam emundare. Quid vero per quatuor annos, nisi quatuor Evangelia figurantur, per quae quicunque nondum transiit et eorum doctrinam nondum audivit, adhuc immundus est; adhuc ejus fructus suscipiendus non est; nondum ejus verbis et doctrinae credendum est. Quid vero de malis arboribus praecursor Domini Joannes dixerit, [Col. 0899D] audiamus: »Jam, inquit, securis ad radices arboris posita est. Omnis arbor, quae non facit fructum bonum, excidetur et in ignem mittetur (Matth. III, 9).« Talis erat illa ficulnea cui Dominus maledixit, et aruit. Tales erant et illi palmites, de quibus ipse ait: »Omnem palmitem in me non ferentem fructum, tollet eam (Joan. XV, 2).« Et quid inde? Vis audire? »Si quis autem in me non manserit, mittetur foras, sicut palmes, et arescet, et colligent eum, et in ignem mittent, et ardet (ibid.).« Multi quotidie a Domino maledicuntur, et de ejus corpore, quod est Ecclesia, tolluntur, foras projiciuntur et in ignem mittuntur. Arborem fici plantaverat quidam in vinea sua, cumque jam per tres annos in ea fructum quaesisset et non invenisset, praecepit cultori [Col. 0900A] vineae ut eam succideret (Luc. XIII, 6). Quae tunc quidem succisa fuisset, nisi cultor vineae pro ea intercessisset. Considerate ergo et diligenter attendite quantum cultoribus vestris, episcopis videlicet et sacerdotibus, debeatis, qui pro vobis quotidie intercedunt, ne forte succidamini et in ignem mittamini. Per tres annos te exspectavit, modicum vel nihilum ulterius te exspectat. Exspectavit te in adolescentia, exspectavit in juventute, exspectavit in senectute. Denique te exspectavit mala cogitantem, mala operantem et jam longo tempore in malo perseverantem. Quid amplius quaeris? Finiti sunt anni, novissima hora est; tamen si hodie convertaris, quamvis indigno, venia promittitur tibi: »Peccator enim quacunque die conversus fuerit et [Col. 0900B] gemuerit, vita vivet et non morietur (Ezech. XXXIII, 12).« Justus quoque quacunque die a justitia declinaverit et se ad iniquitatem converterit, in iniquitate sua quam operatus fuerit morietur: »A fructibus eorum cognoscetis eos (Matth. VII, 16).« Ad fructus respiciamus, opera intueamur, non qualis fuit, sed qualis est inquiramus. Hodie bonum fructum reddere coepit, arbor bona est: hodie malum fructum agere coepit, arbor mala est. Quare hoc? Quia Veritas ait: »A fructibus eorum cognoscetis eos.« Magnum igitur et verum argumentum est in arboribus cognoscendis, fructus bonus et fructus malus. Tandiu bona est arbor, quandiu fructus bonus in ea est. Non 486 enim de spinis colligunt ficus, neque de rubo vindemiant uvas. Quod si aliquando [Col. 0900C] contigisset, et ego spinam ficum dicerem et rubum uvam vocarem. Quare hoc? Quia unaquaeque arbor de fructu suo cognoscitur: »Bonus homo de thesauro cordis sui profert bonum (Luc. VI, 45),« et malus homo de thesauro suo profert malum. »Ex abundantia cordis os loquitur (ibid.).« Quae in corde sunt videre non potes, cordis arcana clausa tibi sunt. Ad os respice, verba attende, et quod in corde est ore revelabitur: »ex abundantia cordis os loquitur;« ex bono fonte bonae aquae derivantur, ex venenoso fonte venenosae aquae emanant. Neque fieri poterit ut suam arborem fructus quandoquidem non manifestet: »Nihil opertum quod non reveletur, et occultum quod non sciatur (Matth. X, 26).« [Col. 0900D] Quare vocatis me, Domine, Domine, et non facitis quae dico? (Luc. VI, 46.) Si bonae arbores essetis, ea quae dico faceretis; mandata mea custodiretis, et non folia mihi redderetis, sed fructus. Verba folia sunt; fructus opera sunt. Melius facere quam dicere. Dominum me vocatis, servos vos esse cognoscite. Boni servi illi sunt qui Domini sui mandata custodiunt: »Quicunque audit verba mea et facit ea, dicam vobis cui similis sit. Similis est homini aedificanti domum, qui fodit in altum, et posuit fundamentum super firmam petram. Inundatione autem facta, illisum est flumen contra domum illam, et non cecidit; fundata enim erat supra firmam petram (ibid., 49).« Ecce quantum potest observatio mandatorum Dei. Magnam turrim sibi aedificat, [Col. 0901A] et munitissimam arcem sibi construxit, qui Christi mandata custodit. Securus est, nullius tempestatis timet incursus, et quia firmum posuit fundamentum, nec flumina timet, nec pluviam, nec ventum. Si vis ut aedificium tuum altius ascendat, et sublimius erigatur, fundamentum tibi in profundo quaerendum est. Multum se humiliet qui multum exaltari desiderat. In centum et viginti cubitorum altitudinem templum Domini elevatum est, quoniam firmum et altum habuit fundamentum. Ad hanc igitur mensuram nos extendamus; bonum fundamentum habemus, fundamentum nostrum Jesus Christus est: »Fundamentum enim aliud, ait Apostolus, nemo potest ponere, praeter id quod positum est, quod est Christus Jesus (I Cor. III, 11).« Non putemus [Col. 0901B] casu esse factum, quod templum Domini hanc altitudinis mensuram habuit. Aliqua et ipsa pulchra [Col. 0902A] hoc in numero significatio est. Decies namque 12, vel duodecies 10 centum viginti fiunt. Quicunque igitur per 10 ad 12, vel per 12 ad 10 se extendere valet, satis altus et magnus est, altius ascendere non quaerat. Haec illi mensura sufficiat. Decem sunt verba legis; duodecim vero apostoli sunt. Per decem igitur ad duodecim ascendit qui per observantiam decem mandatorum pervenire meruit ad vitam et societatem apostolorum. Similiter autem qui per 12 apostolorum doctrinam decem legis mandata custodire didicit per 12 utique ad decem pervenit. Ad hanc igitur mensuram extendere et in hujus mensurae altitudinem nos erigere ipse dignetur qui templum suum nos esse voluit Jesus Christus Dominus noster; qui cum Patre et Spiritu sancto vivit [Col. 0902B] et regnat in saecula saeculorum.



SENTENTIARUM LIBER SECUNDUS DE ORNAMENTIS ECCLESIAE
[Col. 0901]


487 CAPUT PRIMUM. De Fide.
[Col. 0901B]

Primum Ecclesiae ornamentum fides est, quae in toto virtutum exercitu prima est. Omnes aliae virtutes eam sequuntur, et sine ipsa coelestis regni palatium non ingrediuntur. Si veniat humilitas, si patientia, si castitas, si ipsa charitas, quae ab Apostolo major dicitur, nisi fides adsit, omnes repelluntur et ingredi non permittuntur. Quanti gentiles et philosophi his virtutibus claruerunt, qui fidei ornamentum non habentes Domino non placuerunt? »Impossibile est, ait Apostolus, sine fide placere Deo (Hebr. XI, 6).« Nam, ut de caeteris virtutibus taceamus, multi tanta charitate praediti [Col. 0901C] fuisse leguntur: ut pro patria, pro civibus, et pro amicis, morti se tradere non dubitarent; at majorem quidem charitatem, seu dilectionem, dicit Dominus, nemo habet, quam ut animam suam ponat quis pro amicis suis (Joan. XV, 13). Omnes autem isti, quamvis multis virtutibus claruissent, perierunt tamen, quoniam fidem non habuerunt. Merito igitur sancta Ecclesia neminem ad se venientem recipit, nisi prius fidei ornamento indutus fuerit. Ecce venit ad Ecclesiam, baptizari vult: rogat ut suscipiatur; interrogatur an credat, an catholicam fidem teneat. Si se credere, si fidem catholicam se tenere responderit, suscipitur, baptizatur et filiis Ecclesiae sociatur. Si vero aliter dixerit, nequaquam suscipitur, sed quasi profanus [Col. 0901D] adjicitur. Quibus autem Ecclesiae portae clauduntur, illis coeli nunquam aperiuntur. Sic enim beato Petro Dominus ait: »Tibi dabo claves regni coelorum, et quodcunque ligaveris super terram erit ligatum [Col. 0902B] et in coelis, et quodcunque solveris super terram, erit solutum et in coelis (Matth. XVI, 19).« Magna est igitur virtus fidei, de qua ipse Dominus ait: »Omnia possibilia sunt credenti (Marc. IX, 23).« Suae virtutis potentiam, non sibi, sed fidei ascribit, et quod ipse facit, hoc fidem facere affirmat. Multos viros et mulieres eum sanasse et a gravibus languoribus liberasse legimus, quibus hoc tantum dicere solebat: »Fides tua te salvum fecit; vade in pace (Matth. IX, 12).« Venit aliquando, dicit Evangelium, in patriam suam, et cum homines illi de ejus omnipotentia dubitarent et fidem non haberent, non multas, ut verbis evangelicis loquar, virtutes ibi facere potuit, nisi quia infirmos impositis [Col. 0902C] manibus curavit, et mirabatur de infidelitate illorum. Ergone tantum potest fides, ut ille, qui omnia potest, a potentia suae virtutis illius absentia impediatur? Similiter autem cum aliquando iret Jerusalem, accessit ad arborem fici, quae juxta viam plantata fuerat, et quia fructum in ea non invenit, maledixit eam, et aruit. Cumque altera die discipuli illuc transirent et ficulneam arefacientem viderent, dixerunt ei: »Magister, ecce ficulnea cui maledixisti aruit: quibus ipse ait: Si habueritis fidem, non solum de ficulnea facietis, sed montes quoque transferre poteritis (Matth. XXI, 21).« Multas ficulneas infructuosas qoutidie Dominus maledicit, multos homines iniquos quotidie damnat, et arefiunt. Montes autem transtulit, quando malignos spiritus in porcos [Col. 0902D] misit et in abyssum ire praecepit. Hoc autem et sanctorum fidem multoties fecisse innumeris sanctarum Scripturarum docemur testimoniis. Merito ergo discipuli cum pro fide rogabant, dicentes: [Col. 0903A] »Adauge nobis fidem (Luc. XVII, 5);« quoniam et per fidem te omnia posse, et sine fide nihil posse sciebant. Nam et beatus Petrus, cum fidei virtute super aquas ad Dominum venire coepisset, mox ut dubitavit et fides qua portabatur ab eo recessit; inter undas mersus est: quem Dominus manu apprehendens erexit, et sui mersionis causas protinus eum docuit, dicens: »Modicae fidei, quare dubitasti? (Matth. XIV, 31.)« Ac si diceret: Si tu non dubitasses, et fides a te non recessisset, securus super aquas currere potuisses. Ecce si, Domino praesente, fide autem absente Petrus mergitur, quis unquam sine fide, cunctis etiam virtutibus circumstantibus securus esse poterit? Si sine fide impossibile est placere Deo, quae alia virtus esse poterit, [Col. 0903B] quae hominem perducat ad Dominum? »Credidit Abraham Deo, et reputatum est ei ad justitiam (Rom. IV, 3).« »Sancti per fidem vicerunt regna (Hebr. XI, 33).« »Haec est autem victoria, quae vincit mundum, fides nostra (Joan. V, 4).« »Qui crediderit et baptizatus fuerit, salvus erit (Marc. XVI, 16).« »Si quis indiget sapientia postulet a Deo, qui dat omnibus affluenter, et non improperat, et dabitur ei: postulet autem in fide nihil haesitans (Jac. I, V).« Quod enim ex fide non est, peccatum est. »Justus 488 autem ex fide vivit (Galat. III, 11).« Sed quid est fides, docet Apostolus: »Fides est sperandarum substantia rerum argumentum non apparentium (Hebr. XI, 1).« Hoc autem tale est ac si diceret: Fides est virtus quaedam, per quam ea [Col. 0903C] quae dicuntur nobis, etsi nondum appareant, certissime tamen credimus et fieri non dubitamus. Quae sit autem mensura fidei, ipsum Dominum audiamus: »Si habueritis, inquit, fidem sicut granum sinapis (Luc. XVII, 6), dicetis monti huic, tolle te, et mitte in mare, et fiet (Matth. XXI, 21).« Parva valde videtur esse fides, si ad grani sinapis redigitur quantitatem. Et quid est quod mulieri Chananeae dicitur: »O mulier magna est fides tua (Matth. XV, 28),« si tantillo grano fides comparatur? Aliquid ergo his verbis significatur plus quam littera sonare videtur. Tria sunt in grano sinapis, quam utique digna esse videntur, quae notare debeamus. Cum enim granum sinapis, sicut Dominus ait, minimum sit [Col. 0903D] in cunctis seminibus, crescit tamen et arborem facit, ita ut volucres coeli veniant et habitent in ramis ejus (Marc. IV, 31). Fructum autem non dicam trigesimum, sexagesimum, sive centesimum; sed ultra millesimum plerumque reddere solet. Granum vero ipsum si non laedatur aut conteratur nullam videtur habere vim. Si vero contritum fuerit, illico ejus virtus et potentia quanta sit manifestatur. Qui igitur talem fidem habuerit, quae ita semper crescat, ita bonorum operum fructum semper multiplicet, et in tempore persecutionis et contritionis suae virtutis potentiam et fortitudinem manifestet: ille [Col. 0904A] procul dubio dignus est, qui et montes transferat, et malignos spiritus ejiciat, et cui omnia possibilia fiant. Nihil igitur est cui elegantius quam grano sinapis comparari potuisset. Sed videamus nunc etiam in sanctorum exemplis, quantum semper fides posuerit. Abraham cum esset senex, et uxor ejus secundum naturam parere non posset; tamen quia credidit, filium contra ipsam naturam suscipere meruit. Quod utique non potuisset, nisi fides adfuisset. Similiter et Moyses decem plagis admirandis, multumque stupendis flagellavit Aegyptum, mare aperuit, aquam de petra produxit, multaque alia soli Deo possibilia operatus est; quae utique non fecisset, nisi fides adfuisset. Sic et Josue Jordanis alveum siccavit; muros Jericho tubarum [Col. 0904B] sono a fundamentis diruit; solem ipsum stare coegit: quod utique non potuisset, nisi fides adfuisset. Quid dicam de Gedeone qui et ipse tubarum clangore et lampadarum splendore Madianitas stravit, fugavit, superavit? quod utique non potuisset, nisi fides adfuisset [(1710) 1Kb] . Sed parva sunt haec, si ad ea respiciat, quae per apostolos, et martyres, et confessores et virgines fides Christiana operata est. Lege Evangelia, lege Actus apostolorum, passiones et Vitas sanctorum, et tunc videbis quid fides possit. Sed quid mirum, cum ipse Dominus eis promiserit, dicens: »Qui credit in me, opera, quae ego facio, et ipse faciet (Joan. X, 12).« O miseri, et per omnia infelices, qui fidem catholicam et apostolicam non habent, auferetur ab eis. Fidem [Col. 0904C] namque teneamus, et Christum dicentem audiamus. »Ego sum resurrectio et vita, qui credit in me non morietur in aeternum (Joan. XI, 25).« Quod etc.



CAPUT II. De spe.

Magnum Ecclesiae Dei ornamentum spes est, quam qui non habet omni bonitate nudus est, omnique creatura infelicior. Hanc maligni spiritus non habent, et ideo summopere nituntur, ut quoscunque decipere possint, ad desperationem usque perducant. Cui autem malo suo hoc contigit, ille non ex parte, sed totus a diabolo possidetur. Hoc peccatum, quod non dimittitur hominibus, neque in hoc saeculo, neque in futuro (Matth. XII, 32). Nullum [Col. 0904D] enim peccatum est quod poenitentia non dimittatur, et sine poenitentia nullum peccatum dimittetur. Unde et Psalmista cum dixisset: »Miserere mei, Domine, secundum magnam misericordiam tuam (Psal. L, 1),« sciens hoc se sine poenitentia consequi non posse, protinus addidit: »Quoniam iniquitatem meam ego cognosco (ibid., 4).« Ille enim cognoscit iniquitatem suam qui poenitet et erubescit de peccato suo. Si igitur sine poenitentia peccata non dimittuntur, manifestum est quod peccatum de desperatione nunquam dimittatur; siquidem omnem poenitentiam excludit, et miserum hominem [Col. 0905A] a sua iniquitate recedere non permittit. Satis ergo convenienter Dominus et Salvator noster, cum certissima argumentatione non in Beelzebub, sed in Spiritu sancto cuncta se facere et dicere probasset, mox addidit, dicens: »Omne peccatum, et blasphemia dimittetur hominibus, spiritus autem blasphemiae non dimittetur (Matth. XII, 31).« Quod tale fuit ac si diceret: Miseri Pharisaei (illis enim loquebatur) progenies viperarum, arbores malae, fructum malum afferentes, sic vos diabolus excaecavit: 489 et in malitia obduravit, ut neque Spiritui sancto aliquando credatis, neque a malitia recedatis, et hoc quidem peccatum nunquam dimittetur vobis. Sed quia hoc peccatum desperationis solummodo contra Spiritum sanctum fieri dicitur, cum sit [Col. 0905B] manifestum, et in Patrem peccare, et in Filium quicunque peccat in Spiritum sanctum; unum enim sunt et Pater, et Filius, et Spiritus sanctus; ac per hoc quicunque unam personam offendit et omnes utique offendit. Difficilis est ista quaestio; sed Spiritus sanctus, de quo loquimur, ipse nos doceat qualiter intelligere debeamus. Illud quidem, jam ut arbitror, manifestum est quod praeter peccatum desperationis, nullum aliud peccatum est, quod poenitentia deleri non possit. Hoc autem ideo poenitentia non deletur, quia poenitentiam non admittit. Si enim poenitentiam recepisset, hoc quoque sicut caetera per poenitentiam deleri potuisset. Sciendum est autem, quoniam sicut ad solum Filium pertinuit carnem recipere, ut nos redimeret, ita ad [Col. 0905C] solum Spiritum sanctum pertinuit in linguis igneis apparere, ut nos doceret et illuminaret. Unde non solum in igne, sed in linguis pariter, et igne apparuisse dicitur, ut in lingua doctrina, et in igne illuminatio intelligatur; quandoquidem et per linguam doctrina, et per ignem illuminatio fit. Quod autem Spiritus sanctus a Patre Filioque procedens docere mundum et illuminare venerit, ipse Dominus ad discipulos loquens ostendit: »Cum venerit, inquit, ille Spiritus veritatis, docebit vos omnem veritatem (Joan. XVI, 13).« Hoc enim si voluisset, per se ipsum Dominus facere potuisset: sed sic placuit summae et individuae Trinitati, ut nos Filius redimeret et Spiritus sanctus nos doceret. Peccat ergo in Spiritum sanctum quicunque ejus doctrinam non [Col. 0905D] recipit et talis tantoque magistro non obedit. Ejus autem consilia sunt quaecunque in lege, et Prophetis, et in Evangeliis scripta sunt. Quaecunque apostoli et doctores praedicant, caeterique omnes, qui pro corde et sincera intelligentia veritatem annuntiant, non hominis, sed Spiritus sancti consilia sunt. Unde et ipse Dominus inquit: »Non enim vos estis qui loquimini, sed Spiritus Patris vestri qui loquitur in vobis (Matth. X, 29).« »Hodie igitur si vocem ejus audieritis, nolite obdurare corda vestra (Psal. XCIV, 8).« Audite Apostolum, imo per Apostolum loquentem Spiritum sanctum: »Secundum, inquit, duritiam tuam, et cor impoenitens thezaurizas tibi iram in die irae, et revelationis judicii Dei [Col. 0906A] (Rom. II, 5).« Cum ergo, ut modo ostensum est omne peccatum, omnisque inobedientia, specialiter maximeque contra Spiritum sanctum fieri videatur; siquidem ipse, qui magister est per omnes Ecclesiae doctores, hoc quotidie fieri interdicit. Illi tamen soli in malo perseverantes et de Dei misericordia desperantes nunquam ad poenitentiam convertuntur. Et hoc propter sceleris immensitatem, cui si caetera peccata comparantur, quodammodo nec peccata quidem esse videntur. Multum enim interest inter eos qui peccant et mox vel aliquando convertuntur, et eos qui sic peccant, ut nunquam convertantur. Multo melior est ille servus qui post fugam revertitur, illo qui post fugam nunquam revertitur. Ille quidem venia, hic autem omni supplicio dignus [Col. 0906B] est. Quantam spem quantamque laetitiam pariunt haec verba! ecce omne peccatum et omnis blasphemia dimittetur hominibus. Dominus hoc dicit: Noli dubitare, unum tantum peccatum est, quod non dimittitur (Matth. X). Quod est illud? In malitia perseverare, et propter hoc de Dei misericordia desperare. Neque enim bonum aliquod sperare potest, qui a peccato non recedit et poenitentiam non quaerit; praesertim cum Dominus dicat: »Nisi conversi fueritis, et efficiamini sicut parvuli, non intrabitis in regnum coelorum (Matth. XVIII, 3).« Peccasti, desine; declina a malo et fac bonum, et esto securus. Quid autem sit spes amodo videamus? est autem spes futurorum bonorum exspectatio. Et hanc quidem exspectationem illi habent, qui [Col. 0906C] certissime se aliquando recipere sperant quaecunque a Deo promissa sunt eis. Huic autem exspectationi sola peccata impedimentum faciunt. Tolle peccata, et spes certissima est. Tolles autem, si ad poenitentiam redis. »Peccator enim quacunque hora conversus fuerit et ingemuerit, vita vivet, et non morietur (Ezech. XXXIII, 12).« Ecce conversi sumus, sublatum est impedimentum, expedita est via, jam nunc securi cum Psalmista dicamus: »Fiat misericordia tua, Domine, super nos; quemadmodum speravimus in te (Psal. XXX, 22).«---»In te, Domine, speravi, non confundar in aeternum (Psal. LXXI, 1).«---»Domine Deus meus, in te speravi, salvum me fac (Psal. VII, 2).«---»Conserva me, Domine, quoniam in te speravi (Psal. XV, I).« Audiamus [Col. 0906D] eumdem ipsum dicentem: »Spera in Domino, et fac bonitatem (Psal. XXXVI, 3).«---»Et sperate in eo, omnis congregatio populi (Psal. LXI, 9).«---»Melius est enim sperare in Domino, quam sperare in principibus. Maledictus homo, qui spem suam ponit in homine, et ponit carnem brachium suum, et a Domino recedit cor ejus (Psal. CXVII, 9).«---»Spe autem, ait Apostolus, salvi facti sumus. Spes enim, quae videtur, non est spes. Nam quod videt quis, quid sperat? Si autem quod non videmus speramus, per patientiam exspectamus (Rom. VIII, 25).« Ipse quoque Dominus et Salvator noster per Psalmistam ad Patrem loquitur, dicens: »In te speraverunt patres nostri, speraverunt, et liberasti eos: [Col. 0907A] ad te clamaverunt, et salvi facti sunt: in te speraverunt, 490 et non sunt confusi (Psal. XXI, 5).« Speremus igitur et nos, ne confundamur. Imitemur patres nostros ut et nos salvemur et a periculis liberemur. Speravit in Domino Noe, et securus in diluvio fuit. Speravit in Domino Abraham et liberavit eum Dominus de Ur Chaldaeorum. [(1711) 1Kb] Ferunt Hebraei, Abraham, qui ignem adorare noluit, quem Chaldaei adorabant, in ignem ab eis fuisse praecipitatum et sine omni laesione a Domino liberatum. Ur enim ignis interpretatur. Speraverunt in Domino filii Israel, et liberavit eos de Aegyptiorum durissima servitute. Speravit in Domino David, et eripuit eum, ut ipse testatur, de manu inimicorum ejus et de manu Saulis. Speravit in Domino Ezechias, [Col. 0907B] et liberatus est de manibus regis Assyriorum, et percussis angelus Domini una nocte centum octoginta quinque millia de castris Sennacherib. Quid dicam de Job atque Tobia? quid dicam de Judith? quid de Esther? quid de tribus pueris? quid de Daniele et Machabaeis dicam? Qui omnes sperantes in Domino, a summis periculis divinitus liberati sunt. De apostolis vero et martyribus, de confessoribus et virginibus melius est tacere quam pauca dicere: qui totam spem suam in Domino habentes, potestatem suscipere meruerunt calcandi super serpentes et scorpiones, et super omnem virtutem inimici, et nihil eis nocere potuit. Quorum spes quanta fuerit si scire volueris, eorum vitas, et passiones lege, et videbis quam »mirabilis Deus [Col. 0907C] in sanctis suis, Deus Israel, ipse dedit virtutem et fortitudinem plebi suae, benedictus Deus (Psal. LXVII, 36).«



CAPUT III. De charitate.

Quanta sit virtus charitatis, quantumque omnibus hominibus necessaria, beatus Paulus apostolus ostendit, dicens: »Si linguis hominum loquar et angelorum, charitatem autem non habeam, factus sum velut aes sonans aut cymbalum tinniens. Et si habuero prophetiam, et noverim mysteria omnia et omnem scientiam, et habuero omnem fidem; ita ut montes transferam, charitatem tamen non habuero, nihil sum. Et si distribuero in cibos pauperum [Col. 0907D] omnes facultates meas, et si tradidero corpus meum, ita ut ardeam, charitatem autem non habeam, nihil mihi prodest (I Cor. XIII, 1 et seq.).« His verbis beatus Apostolus apertissime ostendit [Col. 0908A] quod quamcunque eloquentiam vel facundiam, quamcunque sapientiam vel scientiam, quamcunque fidei vel virtutum omnium plenitudinem habeat homo, si solam charitatem non habet, nihil est, nihil ei prodest et pro nihilo reputatur. Sed mirum valde est, si ad hanc tantam, quae putatur, perfectionem, sine charitate pervenire aliquis valeat. Impossibile enim videtur esse, et si fortasse impossibile non sit, per fidem montes transferre [(1712) 2Kb] , omnia sua pauperibus erogare, corpus incendiis tradere, prophetiae spiritum habere et occulta Dei mysteria sine charitate intelligere. De linguis vero hominum et angelorum quid dicemus? Fuit haec gratia aliquando valde necessaria, praesertim in primitiva Ecclesia, quando omnibus gentibus verbum Dei praedicare [Col. 0908B] missi sunt. Quomodo enim eos docere potuissent, si eorum linguam ignorassent? »Loquebantur igitur apostoli variis linguis magnalia Dei (Act. II, 11).« Unde et Apostolus dicit: »Gratias ago Deo meo, quia omnium hominum linguis loquor (I Cor. XIV, 18).« Modo autem vel pauci, vel nulli inveniuntur, qui linguarum omnium peritiam habeant. Sufficit unicuique lingua sua, quia sufficit unumquemque praedicare modo in patria sua. Quomodo autem angelorum linguis aliquis loquatur vel etiam quibus linguis angeli loquantur, dubitari potest. Legimus multos cum angelis esse locutos, nos eos loquentes non audivimus, quomodo loquantur ignoramus. Ipsi, qui cum eis locuti sunt, quam facunde, quam suaviter, quam jucunde, quam expedite et quam [Col. 0908C] ornate loquantur, intelligunt. Neque ego dubito valde jucundius, suavius et expeditius eos locutos fuisse, quam humana lingua alicujus artis peritia loqui valeat. Unde et Moyses, cum angelum sibi loquentem audivisset, impeditioris et tardioris linguae (Exod. IV, 10) se esse dixit, postquam linguae ejus disertitudinem audivit. Non quod ejus lingua ex angelica locutione tardior vel impeditior facta fuisset, sed quia ad ejus facundiae et suavitatis comparationem mutus ipse sibi, et sine lingua penitus videbatur. Possumus autem per homines philosophos caeterosque hujus mundi sapientes intelligere. Per angelos vero, patriarchas et prophetas, caeterosque omnes designare, qui verbum Dei nuntiantes [Col. 0908D] angelico vocabulo digni sunt. Dicat ergo Apostolus, dicet unusquisque nostrum: »Si linguis hominum loquar, et angelorum, charitatem autem non habeam, factus sum velut aes sonans, aut cymbalum [Col. 0909A] tinniens (I Cor. XIII, 1);« quoniam aliis quidem prodesse possum, mihi autem prodesse non possum. Aes enim sonans et cymbalum tinniens aliis quidem prodesse possunt, vocando, adunando, 491 delectando, ad praelia invitando, sibi autem cum sint insensibilia prodesse non possunt. Similiter autem et Ecclesiae doctores, qui caeteris omnibus meliores esse debent, etiam si linguis omnibus loquantur, et non solum philosophos et oratores, verum etiam ipsos angelos sermonis eloquentia et suavitate imitentur, tametsi solam charitatem non habeant, aliis quidem prodesse possunt, sibi prodesse non possunt. Quando igitur ea intentione loquuntur, ut Deus glorificetur et fratres aedificentur, tunc eis prodesse; et charitatem adesse non [Col. 0909B] dubium est. Si vero de praedicatione sua humanam retributionem exspectant, audiant Dominum dicentem: »Amen dico vobis, receperunt mercedem suam (Matth. VI, 4).«---»Et si habuero prophetiam, et noverim mysteria omnia et omnem scientiam; et si habuero omnem fidem, ita ut montes transferam, charitatem autem non habuero, nihil sum (I Cor. XIII, 2).« Nam et Balaam, et Sibylla, et Caiphas, multique alii prophetiae spiritum habuisse leguntur, qui quoniam charitatem non habuerint, nihil eis profuit. Multi quoque usque hodie magna scientia praediti sunt et bene sanctarum Scripturarum profunde mysteria exponunt, qui quoniam charitatem non habent, nihil eis prodest. Legitur autem in Actibus [Col. 0909C] apostolorum de filiis Scevae (Act. XIX, 14), quia, quamvis Christiani non essent, per finem tamen daemones ejiciebant, adjurantes eos in nomine illius quem Paulus praedicabat: qui etiam in judicio dicturi sunt; »Domine, nonne in nomine tuo prophetavimus, et daemonia ejecimus?« Quibus Dominus dicturus est: »Amen dico vobis, nescio vos (Matth. VII, 12).« Quod utique non audissent, si charitatem habuissent. Qui autem daemones ejiciunt, hi montes transferre intelliguntur. »Et si distribuero in cibos pauperum omnes facultates meas, et si tradidero corpus meum, ita ut ardeam, charitatem autem non habeam, nihil mihi prodest (I Cor. XIII, 3).« Quod autem dicit, nihil sum et nihil mihi prodest, sic est accipiendum, quod haec et similia sine charitate, [Col. 0909D] nihil ad beatitudinem accipiendam, quamvis multum prosint ad mitiganda tormenta. Notandum est autem quod in facultatibus distribuendis et eleemosynis faciendis, magis sincerus affectus quam larga manus a Domino quaeritur. Audivimus autem de Donatistis, quid frequenter se flammis, et praecipitiis, aliisque mortis generibus tradidissent, ut non Dei, sicut ipsi stulte putabant, sed potius diaboli martyres fierent. Sed, ut satis ostensum est, nullae virtutes nullaque bona prodesse possunt absente charitate. Ecce cognovimus quantum bonum sit habere charitatem; nunc autem audiamus de ipsa charitate, qualis sit. Dic igitur, beate Paule, qualis est charitas. »Charitas patiens est.« Et unde hoc probas? Quia [Col. 0910A] »non aemulatur, non agit perperam, non inflatur, non est ambitiosa; non quaerit quae sua sunt. Non irritatur, non cogitat malum, non gaudet super iniquitate, congaudet autem veritati (Ibid., 4, 5, 6).« Ecce probatum est et egregie probatum, quod patiens et benigna est, hoc solum sufficere poterat. »Patiens est,« quia nulli irascitur et nullis injuriis movetur, sed pro suis ipsis inimicis intercedit. Si enim irasceretur vel moveretur, patiens non esset. Et quia »benigna est,« quibuscunque potest benignitatem et misericordiam facit. Cum igitur per patientiam cunctis ignoscat et per benignitatem misereatur, quid est quod amplius facere possit? Quia enim benigna est: ideo »non aemulatur,« non invidet. »Non agit perperam,« quod est temere et [Col. 0910B] injuste aliquid agere. »Non inflatur« in superbiam. »Non est ambitiosa,« quia mundi honores non appetit. »Non quaerit quae sua sunt,« sed quae sunt omnium, ut salvi fiant. Sua postponit et aliena procurat. »Non irritatur,« alioquin patiens non esset. »Non cogitat malum,« quod est contra benignitatem. »Non gaudet super iniquitatem, congaudet autem veritati,« quod utrumque ad benignitatem spectat. »Omnia credit,« quae credenda sunt. Quae sunt autem illa, quae credenda, sustinenda et speranda sunt? Vis audire quae? Omnia illa quae utrumque testamentum credere, et sperare, et sustinere praecipit. »Charitas nunquam excidit (Ibid., 8);« hoc est autem, in quo, duabus virtutibus superius dictis, id est fide et spe, charitas major [Col. 0910C] est; unde et subditur. »Major autem [(1713) 1Kb] his est charitas (Ibid. 13).« Major quidem, quia »nunquam excidit,« quia aeterna est, quia semper est, et finem non habet. Aliae autem post hanc vitam necessariae non erunt, quia ad ea solummodo pertinent, quae exspectantur et nondum apparent. Est enim spes exspectatio futurorum. »Fides vero substantia sperandarum rerum argumentum non apparentium (Hebr. XI, 1).« Ubi igitur istae virtutes erunt, postquam nihil sperabimus et omnia apparebunt? Erit enim Deus omnia in omnibus, et ea quae videbunt et habebunt, sufficient omnibus. Sed audiamus quid etiam in Canticis canticorum sponsus ad sponsam de charitate dicat: »Pone me, inquit, ut signaculum [Col. 0910D] super cor tuum, ut signaculum supra brachium tuum, quia fortis est, ut mors dilectio, dura sicut infernus aemulatio. Lampades ejus, ut lampades ignis, atque flammarum. Aquae multae non potuerunt exstinguere charitatem, nec 492 flumina obruentillam (Cant. VIII, 6 et seq.)« Praecipit Dominus, et Salvator noster, ut quasi signaculum semper eum super cor habeamus et nunquam eum obliviscamur, quod quidem ad magnam pertinet dilectionem; et hoc est, quid alibi ait: »Diliges Dominum Deum tuum ex toto corde tuo (Matth. XXII, 37).« Hoc igitur sit semper super cor nostrum; sit semper super brachium nostrum, ut non sit charitas otiosa, et amor, qui in corde est, in manibus manifestetur. [Col. 0911A] Provocati nostibus occurramus et mortem non timeamus, quia »fortis est ut mors dilectio,« imo vero fortior. Fortior enim est qui superat quam qui superatur: »Dura sicut infernus aemulatio.« Quid enim per infernum, nisi poenarum omnium genera intelligamus? Unde eos, qui in tormentis maximis videmus, in inferno esse dicere solemus. Quia igitur tormentis dilectio superari non potest, merito inferno et tormentis ejus constantia comparatur. »Lampades ejus lampades ignis, atque flammarum.« Beatus Laurentius et illi famosissimi pueri sint nobis in exemplum, qui igne charitatis accensi incendii flammas non timuerunt. Sic eos lampas charitatis inflammaverat intus, ut ignem illius lampadis non sentirent foris. Unde et martyr [Col. 0911B] Chrysti dicebat: »Disce, miser, quia non sentio tormenta tua.«---»Aquae multae non potuerunt exstinguere charitatem nec flumina obruent eam.« Aquae multae, populi multi, nec unus vel duo, sed tota civitas in martyrem insurgebat, et tantus erat ille ignis charitatis qui in corde martyris ardebat, ut tota illa inundatio furentis populi illam flammam exstinguere non valeret. Huic autem sermoni finem non pono, quia charitas finem non habet.



CAPUT IV. De quatuor virtutibus cardinalibus.

Quatuor sunt virtutes, [(1714) 1Kb] quibus totus regitur mundus, ita sibi conjunctae, ut sine se esse non valeant. Qui unam habet, omnes habet: cui unaquaelibet deest, nullam habet. Quarum prima prudentia, [Col. 0911C] secunda justitia, tertia fortitudo, quarta vero temperantia vocatur. Est autem prudentia, quae alio quoque nomine sapientia dicitur, divinarum humanarumque rerum cognitio. Dico autem non sapientiam hujus mundi, quae stultitia est apud Deum; de qua et Apostolus ait: Quia »stultam fecit Deus sapientiam hujus mundi (I Cor. I, 20);« sed eam sapientiam dico, quae ad morum honestatem et ad salutem pertinet animarum. Non eam, quam philosophi docent et oratores, sed eam quam apostoli praedicant et doctores. Et isti quidem [(1715) 1Kb] habent cognitionem divinarum rerum; sicut ipse Dominus ait: »Qui diligit me, diligetur a Patre meo, et ego diligam eum, et manifestabo ei meipsum (Joan. XIV, 21).« Haec est [(1716) 1Kb] autem vera cognitio divinitatis, [Col. 0911D] vel illum cognoscere, qui est vera sapientia et sine quo nulla est sapientia. »Omnis enim sapientia a Domino Deo est, et cum eo fuit semper, et est ante aevum (Eccli. I, 1).« Talis est sapientia inter alias virtutes, quale est aurum inter omnia metalla. Unde non immerito in divina pagina per aurum plerumque sapientia significatur. Respice tabernaculum testimonii; respice templum Salomonis, et cum pene omnia ex auro purissimo composita videris, tunc tandem intellige maximum decorem maximamque sanctorum pulchritudinem esse sapientiam. Ubi [Col. 0912A] ipsa non est, caeca, tenebrosa et obscura sunt omnia. Quis ergo regnum suum, provinciam suam, terram suam, familiam suam, vel etiam seipsum sine ea regere vel gubernare poterit? Intelligite saeculi potentes, et sapientiae operam date. Justitia quoque quam necessaria sit, ipsae leges imperatorum, et canones, et decreta sanctorum, quae ad ipsius custodiam facta sunt satis ostendunt. Tolle justitiam, et perit mundus. Ubi justitia non est, iniquitas dominatur; ibi fraudes, et rapinae, furta, homicidia timor, et angustiae, et securitas nulla. Timor iniquorum justitia est, securitas bonorum ipsa. Dic igitur quid est ipsa? »Justitia est constans et perpetua voluntas jus suum unicuique tribuendi [(1717) 1Kb] .« Qui enim hanc voluntatem semper habet, ut suum jus [Col. 0912B] unicuique tribuat, et ea quae alterius juris sunt neminem usurpare permittat, justus ille utique est. Sed nullum jus habet diabolus in humana natura. Deus et non diabolus hominem fecit. Dei itaque juris est homo: ipse debet regnare in nobis, ipse debet possidere membra nostra. Sic enim Apostolus ait: »Non regnet peccatum [(1718) 1Kb] in corpore vestro mortali, ut obediatis concupiscentiis ejus (Rom. VI, 12).« Latro est, praedator est, non est juris ejus quod possidet, pelle eum a te: redde Deo possessionem suam, et justus eris. Siquidem ille justus est, qui suum jus unicuique tribuit. Ideo hoc nomen omnium sanctorum commune est, et omnes sancti justi dicuntur, quoniam haec in se ipsis justitiam operantur, et vitiis expulsis, [Col. 0912C] 493 quod suum est, Domino reddunt. Alioquin quomodo justi dicerentur, ad quorum [(1719) 1Kb] judicia nemo venit? Unde et Apostolus ait: »Si nosmetipsos judicaremus, non utique judicaremur (I Cor. XI, 31).« Maxime autem propter justitiam imperatores, et reges, et aliae potestates ab initio constituti sunt; qui et suum jus unicuique tribuant, et injurias fieri prohibeant, iniquos coerceant, bonos foveant et aeque cuncta disponant. Quod si fecerint, beati erunt. De ipsis enim scriptum est: »Beati qui custodiunt judicium, et faciunt justitiam in omni tempore (Psalm. CXV, 3).« Itemque: »Diligite justitiam qui judicatis terram (Sap. I, 1).« Sed quid de fortitudine dicam? sine qua et sapientia et justitia inutiles esse videntur. Est autem fortitudo non corporis, [Col. 0912D] sed mentis constantia, qua injurias superamus, adversa omnia toleramus et prosperis non elevamur. Hanc fortitudinem non habet quicunque superbia, ira, avaritia, luxuria, ebrietate et his similibus superatur. Illi quoque fortes non sunt, qui in adversis positi contra salutem animae liberari satagunt. Unde et Dominus ait: »Nolite timere eos qui occidunt corpus: animam autem non possunt occidere (Matth. X, 28).« Similiter etiam et illi qui in prosperis se extollunt et superflua laetitia resolvuntur, fortes dici nequeunt. Quomodo enim [Col. 0913A] fortes sunt, qu. cordis impetum celare et retinere non valent? Fortitudo non vincitur, et si vincitur. non est fortitudo. Hanc fortitudinem habuerunt sancti, qui nec vitiis, nec tormentis, nec blanditiis superari potuerunt. Restat nunc de temperantia dicere, quae in suis actionibus modum non excedit; quoniam superflua nulla quaerit [(1720) 1Kb] . Haec sit igitur ejus definitio, et haec quidem tam necessaria est, ut mundus ipse sine ea stare non possit. Cum enim homo ex contrariis elementis compositus sit, nisi esset aliqua natura, quae res contrarias et inimicas temperaret, in tanta discordia et tam immensa colluctatione diutius manere non posset. Sed haec disputatio philosophorum est neque uno sermone concludi potest. In omnibus itaque [Col. 0913B] negotiis temperantia utilis est. Audi quid beatus Paulus de ipsa sapientia dicat et quomodo eam temperantia indigere ostendat. »Non plus, inquit, sapere quam oportet sapere, sed sapere ad sobrietatem , (Rom. XII, 3).« [(1721) 1Kb] »Noli esse justus multum, alias nimis.« Beatus quoque Benedictus, cujus auctoritas maxima est: utpote in quo Spiritus sanctus loquebatur, praecepit similiter; ne quid nimis de fortitudine vero sic habet. Qui fortiter premit ubera ad eliciendum lac, elicit butyrum: et qui vehementer emungit, elicit sanguinem. Et hic igitur temperantia necessaria est. Ubera vero vehementer premit qui, postquam lacte exhausta sunt, adhuc ea premere, et quod non habent, ab illis exigere non cessat. Quicunque igitur jejuniis, vigiliis, [Col. 0913C] aliisque afflictionibus seipsum, vel alios plus quam sua, vel eorum natura ferre valeat, premere et affligere nititur, ille nimirum vehementer ubera premit, et unde sperat fructum vitae, inde multoties fructum trahit peccati et mortis. Unde Apostolus ait: »Obsecro vos per misericordiam Dei, ut exhibeatis corpora vestra, hostiam viventem, sanctam, Deo placentem, rationabile obsequium vestrum (Ibid., 1).« Illud enim obsequium rationabile est, quo non ipsa natura, sed vitia perimuntur. Ecce satis breviter dictum est de quatuor virtutibus principalibus, quales, et quam necessariae omnibus sint maximeque potentibus, quibus mundi regimina credita sunt. Videamus modo quomodo se sequantur, et quomodo sine se esse non valeant. Cui autem impossibile [Col. 0913D] esse videtur, ut omnes habeat, det operam quantum potest, ut vel unam habeat, quam si habuerit, caeterae procul dubio eam sequantur. Fac ergo, o princeps, quicunque es, ut justitiam habeas et teneas. Haec enim tibi magis necessaria esse videtur, et mox per hanc unam et sapiens, et fortis et bene moderatus omnibus apparebis. Vide tamen, ut qui aliis justitiam facis tu ipsius ne obliviscaris, et qui in populo exerces justitiam, exerceas etiam in temetipso. Justus fuit Abraham; sicut enim de eo [Col. 0914A] scriptum est: »Quia credidit Abraham Deo, et reputatum est illi ad justitiam (Rom. IV, 3).« Quae enim justitia major, quam Creatori suo credere et obedire? Et quia hanc unam virtutem habuit, caeteras quoque virtutes eum habuisse haud dubium est. Fortis fuit Joseph, qui se provocantem ad libidinem superavit; in qua fortitudine, sapiens, justus et modestus apparet. Justi erant tres pueri, qui contra patrias leges idolum adorare noluerunt: in quo facto quam sapientes, quamque modesti fuerint, revelatum est. Sapiens erat Daniel cui sua secreta revelaverat Deus [(1722) 1Kb] ; quam justus fuerit, duo presbyteri probaverunt; quam fortis, quem in lacu positum leones invadere non audebant. Quia enim jam vitia superaverat; ideo leones eum timebant. [Col. 0914B] Cujus vero temperantiae fuerit, quibus vescebatur, legumina, ejusque longa jejunia 494 testantur. Sed vis audire de illis, quibus, quoniam unam ex his virtutibus defuit, alias quoque perdiderunt? Perdidit David fortitudinem, quem [(1723) 1Kb] visa Bersabea carnis voluptas superavit: a quo caeterae virtutes mox territae fugerunt. Quis eum tunc insipientem, injustum, et sine temperantia fuisse dubitat, qui libidine superatus, tam gravia simul peccata commisit? Sed felix, qui poenitentia ductus audire meruit: »Dimissum est tibi peccatum tuum (II Reg. XII, 13).« Salomon quoque amissa sapientia, qua prae caeteris pollebat, idolis immolavit: a quo statim omnis justitia, fortitudo et temperantia recessit. Sic igitur quaere per singula: et cognosces, quod quatuor [Col. 0914C] virtutes sine se esse non possunt. Si autem vic videre eas sibi bene conjunctas et sociatas, respice apostolos et martyres, respice confessores Ecclesiaeque doctores quos quidem sic illae circumdederunt et complexae sunt, ut occidi quidem possent, ab eis autem separari omnino et develli non possent. Hoc autem significabant (Exod. XXV), illi quatuor aurei circuli, qui in arca testamenti erant, per quos duo vectes inducti nunquam ab eis separabantur: erant autem illi vectes cooperti auro purissimo. Quoniam enim arca testamenti Ecclesiam sanctam significet, satis notum est. Quatuor vero circuli quatuor superius dictae virtutes sunt, aureae utique, omnique pulchritudine clariores, quibus qui ordinatus [Col. 0914D] non fuerit, neque clarus, neque pulcher est. Duos vero vectes Petrum et Paulum intelligo, caeterosque sanctos, sine quibus Ecclesia Dei nec levari, nec portari, nec regi potest. Et isti quidem aurei sunt, quia vitae immaculatae et sapientiae luce refulgent. Nunquam vectes a circulis extrahuntur, quia vir sancti nunquam a praedictis virtutibus separantur. His igitur portatur arca; quia istorum fide, doctrina et exemplis sancta Ecclesia regitur, et virtutum gradibus episcoporum et sacerdotum ministerio ad coelestia sublevatur. Sed valde timendum semper est [Col. 0915A] episcopis et sacerdotibus, ne sine vectibus arcam Dei ferre conentur. Sine vectibus enim arcam Dei haeretici ferunt, qui suas naenias praedicantes apostolorum auctoritates fugiunt et a catholica fide et doctrina recedunt. Sint semper memores quid acciderit filiis Heli, Ophni videlicet, et Phinees. qui arcam Dei captivaverunt, et ipsi in praelio perierunt. Erant enim reprehensibiles valde et vita moribusque protervi. Unde non immerito Ophni discalceatus, Phinees vero os mutum interpretatur. Non enim est conveniens, ut Ecclesiam Dei regendam suscipiat ille, qui mutus est et qui nondum pedes calceatos habet in praeparatione Evangelii pacis. Tales igitur Ecclesiam Dei captivant et malignis spiritibus in servitutem tradant; sed ipsi quoque in praelio moriuntur, [Col. 0915B] qui caeteros a morte liberare debuerant. Quatuor illi colores, quibus vela et cortinae tabernaculi intextae erant, qui ubique simul et nunquam separatim ponebantur, quatuor istas virtutes significabant. Hiacynthus videlicet, et purpura coccus bis tinctus, et bissus retorta [(1724) 1Kb] de quibus in Exodum sufficienter diximus: Nunc autem loquendi solummodo materiam ministramus. Illis tabernaculum, istis vero Ecclesia ornatur et decoratur, quia sine sapientia, sine justitia, sine fortitudine et temperantia nulla anima ornari vel decorari potest. Haec sunt illa ornamenta de quibus dicitur: »Astitit regina a dextris tuis in vestitu deaurato, circumamicta varietatibus (Psal. XLIV, 10).«



CAPUT V. De humilitate.
[Col. 0915C]

Docet nos beatissima virgo Maria humilitatis mater, et filia, quanta sit virtus humilitas. »Magnificat, inquit, anima mea Dominum. Et exsultavit spiritus meus in Deo salutari meo. Quia respexit humilitatem ancillae suae (Luc. I, 46).« Non dixit, quia respexit patientiam meam, pietatem meam, misericordiam meam, innocentiam meam, virginitatem meam, et caeteras virtutes, quibus Virgo beatissima abundabat, quibus quasi regalibus ornamentis induta erat: sed hoc solummodo dicere voluit: quia respexit humilitatem ancillae suae. »Ad quem enim respexit Deus, nisi ad humilem, et quietum, et [(1725) 1Kb] trementem verbis ejus?« (Isai. LXVI, 2.) Multis [Col. 0915D] ornamentis induta erat Virgo nostra; convenientius dicere potui, domina nostra, regina nostra; sed hoc unum prae caeteris rutilabat, quod Deum et Dominum respexisse dixit. Et hoc est fortassis quod in Canticis canticorum ad ipsum specialiter Dominus ait: »Vulnerasti cor meum, soror mea sponsa, vulnerasti cor meum in uno crine colli tui, et in uno oculorum tuorum (Cant. IV, 9).« Nusquam enim humilitas tam facile deprehendi potest quam in collo et in oculis. Hoc enim humilium proprium est, ut inclinato collo et oculis ad terram deflexis incedant. Sicut e contra superbi semper erecta cervice et superciliis elevatis gradiuntur. Unde et [Col. 0916A] Moyses praecipit de turture et columba, quando immolatur, ut caput ad collum retorqueatur. Non 495 recipit Deus sacrificia superborum: »Excelsus est, et humilia respicit, et alta a longe cognoscit (Psal. CXXXVII, 6).« Quid sunt alta, nisi erecta et superba? Et haec quidem respicere dedignatur. Unus igitur crinis, qui non erectus stat, sed humilis jacet, ipsa humilitas est; qua collum Virginis decoratur. Unum vero oculorum dixit, quia non de pluribus, sed de una virtute loquebatur. Habet tamen duos oculos soror et sponsa Christi, quorum altero terram, altero vero respicit coelum. Per hos autem humilitas et contemplatio designatur, et plus saepe placet Deo oculus humilitatis, qui terram respicit, quam oculi contemplationis, qui ea quae scire [Col. 0916B] non licet aliquando perscrutantur. Unde et alibi ait: »Averte oculos a me, quia ipsi me avolare fecerunt (Cant. VIII, 22).« Si enim licitum esset omnia scire, non diceret Apostolus, »quae non licet homini loqui (II Cor. XXII, 4).« Quae enim loqui non licet, neque scire licet. Egregie autem factum est, quod humilem matrem Dominus elegit; humilis filius humilem matrem habere debebat. Non enim de leaena, sed de ove nascitur agnus: nihil in animalibus ove, et agno humilius est. Percute, macta, jugula, occide, nec voce queruntur, nec cornu minantur, nec dente, vel pedibus se defendunt. Unde et eleganter de ipso Domino per prophetam dicitur: »Sicut agnus ad occisionem ductus est, et non aperuit os suum (Isa. LVII, 7).« Diabolus per [Col. 0916C] superbiam, quantum in ipso fuit, super omnes coelos ascendit: Christus per humilitatem in terram descendit; »humiliavit enim se, ut ait Apostolus, factus obediens usque ad mortem (Phil. II, 8).« Hujus humilitate salvati sunt, qui illius superbia perierunt. Ille Altissimo similis fieri voluit: hic autem formam servi similitudinemque suscepit. Eva per superbiam displicuit Deo, per humilitatem Maria placuit Redemptori. Illa superbiens obedire noluit, nimisque audacter, et imprudenter ad lignum vetitum accessit. Haec autem verecunda et humilis obedientiam profitetur, dicens: »Ecce ancilla Domini, fiat mihi secundum verbum tuum (Luc. I, 38).« Ad hanc igitur tantam humilitatem respexit Deus, [Col. 0916D] et ideo haec una ex omnibus mulieribus, quaecunque sunt, vel fuerunt, vel futurae sunt, a Domino electa est, quae et Dei mater fieret et coeli terraeque regina vocaretur. Dicat igitur Virgo beatissima: »Magnificat anima mea Dominum; quia respexit humilitatem ancillae suae (ibid. 47).« Dicat enim quid gloriae, quid honoris, quid beatitudinis inde consecuta sit, quod sic eam Dominus respicere voluit: »Ecce enim: ait, ex hoc beatam me dicent omnes generationes.« Vide ergo quanta sit virtus humilitatis, quae Deum in terram descendere et hominem in coelum ascendere facit. Haec est, quae deponit potentes de sede et exaltat humiles. »Omnis enim [Col. 0917A] qui se exaltat humiliabitur, et qui se humiliat exaltabitur (Luc. XIV, 11).« Quam bene inter se conveniunt haec duo matris et filii testimonia; dum ea quae mater dixerat, filius affirmat. Narrat Salvator noster, quod duo homines ascenderunt in templum ut orarent; unus Pharisaeus, alter Publicanus, unus superbus, et alter humilis (ibid., XVIII, 13). Alter omnes respiciebat, alter nec oculos ad coelos levare audebat. Inclinatus igitur stabat, quod, sicut superius diximus, magnae humilitatis indicium est. Et superbus quidem nihil profecit: humilis autem justificatus domum suam rediit. Qui non intelligit, quantum bonum humilitas est; hoc intelligere satagat, quantum malum superbia sit. Facile enim unaquaeque res per suum contrarium intelligi potest. [Col. 0917B] Humilitas autem et superbia contraria sunt, et de superbia quidem dicit Psalmista: »Non mihi veniat pes superbiae, et manus peccatoris non moveat me. Ibi ceciderunt omnes qui operantur iniquitatem, expulsi sunt nec potuerunt stare (Psal. XXXV, 12).« Malus pes, mala manus. In illo cadunt omnes, ac expulsi cadunt omnes. Bonos pedes habebant primi parentes nostri, antequam per superbiam peccassent. Peccaverunt, ceciderunt, et pedibus illis infirmis et podagricis stare non potuerunt. Quot sunt vitia, tot sunt et superbiae pedes, quae et peccatoris manus nihilominus dici possunt. Iste peccator diabolus est, cujus invidia manus multas movet, multos impellit, multos ab honestate et justitia divellit, et in mortis praecipitium ire compellit. Singulariter [Col. 0917C] pedem et manum posuit, quia usitatissimum est Scripturarum pro plurali numero singularem ponere. Secundum illud »misit in eos coenomyam (Psal. LXXVII, 45),« [(1726) 1Kb] id est muscam caninam, »et comedit eos, et ranam, et disperdidit eos. Ibi ceciderunt omnes qui operantur iniquitatem:« ibi avarus, ibi raptor, ibi luxuriosus, ibi sacrilegus, ibi homicida, ibi perjurus, ibi adulter et fornicator ceciderunt. Expulsi sunt enim et diabolica manu commoti, quia jam pedibus infirmi erant, stare non potuerunt. Non enim inconveniens, si quis etiam sic intelligere voluerit: »non veniat mihi pes superbiae,« id est, non sit superbia mihi pes; non ipsa me ferat, quia in ipsa ceciderunt omnes maligni spiritus qui ubique operantur iniquitatem. [Col. 0917D] Expulsi sunt de supernis sedibus, nec potuerunt stare. Si quis autem hoc diligenter consideret, quare non cedrum vel abietem, quae altissimae sunt, se Dominus 496 vocare voluerit, sed potius vitem quae inter alias arbores humillima est, et alieno egens auxilio, etiam in hoc cognoscere poterit, quantum semper Dominus humilitatem dilexerit. »Ego, inquit, sum vitis, et vos palmites (Joan. XV, 5),« discipulis loquebatur, quos ad humilitatis gloriam invitabat. Et tale erat ac si diceret: De parva arbore parvi rami; de gracili arbore graciles rami procedunt, tales tamen, quae spatiosae circa [Col. 0918A] se terram valeant occupare. Haec est enim illa vitis, de qua scriptum est: »Extendit palmites suos usque ad mare, usque ad flumen propagines ejus (Psal. LXXIX, 12).« Si quidem »in omnem terram exivit sonus eorum, et in fines orbis terrae verba eorum (Psal. XVIII, 5).« Nulla arbor est, quae suo fructu tantum utilitatis hominibus conferat, quantum vitis, et si parva et humilis sit. Granum quoque non arboribus, sed in humili nascitur herba. De quo similiter Dominus ait: »Nisi granum frumenti cadens in terram mortuum fuerit, ipsum solum manet. Si autem mortuum fuerit, multum fructum affert (Joan. XII, 24);« se nimirum granum frumenti esse significans. Nihil his duabus speciebus hominum vitae in terra utilius, per quas, quia valde [Col. 0918B] humiles sunt, seipsum Salvator noster significari voluit. Et notandum quae pene illae arbores, quae humiles sunt, fecundiores magisque fructiferae esse probantur. Ecce dum ista pertracto, subito in mentem venit illa arbor nobilissima quam ipsa sacra Scriptura pulcherrimam vocat, quam quidem, quoniam et ipsa valde humilis est, silentio praeterire non debeo. [(1727) 1Kb] Lege Leviticum, et invenies ubi Dominus per Moysen loquitur filiis Israel de festivitate tabernaculorum. Septem diebus haec festivitas agebatur; praecepitque Dominus filiis Israel, ut sumerent fructus arboris pulcherrimae, spatulasque palmarum, et ramos ligni densarum frondium, et salices de torrente, et laetarentur coram Domino. [(1728) 1Kb] Omnibus igitur diebus hanc festivitatem [Col. 0918C] agere debemus, qui eam septem diebus agere jubemur. Quid est autem festa celebrare, nisi ab iniquitate cessare et in bono opere perseverare? Illi vero in tabernaculis perseverant, qui in hoc mundo manere nolentes ad aliam patriam festinant, dicentes cum Apostolo: »Non habemus hic manentem civitatem, sed futuram inquirimus (Hebr. XIII, 14).« Hanc enim festivitatem nostram digne agere non valemus, nisi pulcherrimae arboris fructum habeamus. Pulcherrimam vero arborem, citri arborem Hebraei intelligunt, quae utique et odore, et sapore, et fronde, et flore, et ipsius fructus magnitudine et pulchritudine tam nobilis est ut difficile inveniatur quae ei digne comparari possit. Per hanc igitur [Col. 0918D] pulcherrimam, humilemque arborem beatam virginem Mariam intelligimus, de qua scriptum est: »Et terra nostra dabit fructum suum (Psal. XLIX, 9);« itemque: »De fructu ventris tui ponam super sedem tuam (Psal. CXXXI, 11).« Qui arborem intelligit, de fructu non ambigit. Fructus enim Christus est, cujus omnis festivitas celebrari potest. Hunc igitur fructum suscipiamus in festivitatibus nostris: hoc reficiamur, hoc satiemur, hujus carne et sanguine impinguemur et inebriemur. Arboris quoque hujus pulcherrimae nunquam obliviscamur, ad ipsam semper respiciamus, fructum vitae et salutis ab ea quaeramus. O vere lignum pulcherrimum, [Col. 0919A] quod talem meruit portare fructum! Nos eam arborem vocamus, sed Scriptura lignum appellat. Quia enim Virgo peperit, non arbor, sed lignum dicitur. Hanc enim significavit illa virga Aaron quae, cum sicca esset, et flores, et frondes, et nuces amigdalinas protulit. Per spatulas vero palmarum, quae in hac festivitate requiruntur, instrumenta victoriae designantur. Spatula enim diminutivum est a spata, palma vero victoriam significat. Victoriae vero instrumenta, virtutes et bona opera sunt, quibus vitia et maligui spiritus superantur. Sunt igitur hae spatulae valde necessariae in festivitatibus, quia tunc maxime inimicorum insidiis infestantur. Rami autem arboris densarum frondium, sanctorum volumina, sermones, verba et exempla intelliguntur. [Col. 0919B] Talis arbor beatus Paulus, cujus frondes densissimae, cujus verba copiosissima sunt; cujus folia non eadent, cujus omnia verba adimpleri oportet. Et ipse quidem tam necessarius vobis in festivitatibus nostris, ut sine ipso vix unum sermonem facere valeamus. Si vis scire de ipso quam humilis arbor etiam sit, audi ipsum dicentem: »Ego enim minimus apostolorum sum, qui non sum dignus vocari apostolus (I Cor. XV, 9).« Arborem autem densarum frondium, quantum ad litteram myrtum nonnulli intelligere volunt, quae quidem arbor satis parva et humilis est. Et propter hanc fortasse humilitatem, non spatas, sed spatulas palmarum dixit, quia, quamvis palma procera arbor sit, spatula autem diminutivum est, in quo apertissime [Col. 0919C] humilitas declaratur. Restant salices de torrente, per quas memoria figuratur, quia in memoria quaecunque in festivitatibus fiunt et dicuntur, quasi in uno fasciculo vinciuntur, ut a corde non dilabantur et semper in memoria habeantur. Salix enim tenacissima arbor est, et praeter hoc, nihil in ea esse videtur, unde etiam, si velit, superbire valeat; bene autem de 497 torrente salices assumuntur, quia illa memoria maxime nostris in necessitatibus necessaria est, quae de sanctarum Scripturarum fluminibus habetur. Non enim nostra, sed sanctorum verba narrare debemus, et non ea quae trahamus de corde nostro, sed quae hauriamus de fontibus Israel. Videmus quod parvae arbores placent Deo, videmus quod omnis [Col. 0919D] superbiae altitudo displicet Deo ( I Petr. III, 6). Humiliemur ergo sub potenti manu Dei, ut nos exaltet in tempore tribulationis, qui vivit et regnat in saecula saeculorum.



CAPUT VI. De misericordia.

Misericordias Domini in aeternum cantabo (Psal. LXXXVIII, 1).« Quid rex, et propheta David de misericordia senserit, satis his verbis declaratur; dum se misericordiae laudes in aeternum cantaturum promittit. De qua et alibi ait: »Misericordiam et judicium cantabo tibi, Domine (Psal. C, 1).« Sic misericors est Dominus, ut justitiam non derelinquat [Col. 0920A] [(1729) 1Kb] , sic justus est, ut misericordiae non obliviscatur. Facit misericordiam, sed poenitentibus et misericordiam facientibus. Fac igitur misericordiam, si vis ut tui misereatur; dimitte et dimittetur tibi: da, et dabitur tibi, ipse hoc dicit: »Si dimiseritis hominibus peccata eorum, et Pater vester coelestis dimittet vobis peccata vestra; et si non dimiseritis hominibus peccata eorum, nec Pater vester dimittet vobis peccata vestra (Matth. VI, 14).« »Estote ergo misericordes, sicut et Pater vester coelestis misericors est: qui solem suum oriri facit super bonos et malos, et pluit super justos et injustos (Luc. VI, 36).« Ad misericordiam nos provocat Salvator noster. viam salutis ostendit: docet nos per quam viam ad patriam redeamus: non est [Col. 0920B] alia via per quam redire possimus. Sed vide quam facilis via: dimitte, et dimittetur tibi. Non vis dimittere centum denarios ut mille talenta dimittantur tibi? Scito quod tortores te exspectant, qui te in carcerem trudant; neque inde exire permittent, donec universum debitum solvas. Heu! quot ibi modo sunt, qui, quoniam in hoc saeculo dimittere noluerunt, modo dolent, modo seipsos accusant, modo poenitet, sed talis poenitentia sera, inutilis et infructuosa est. Si modo diceretur eis: »Dimittite, et dimittetur vobis (Luc. VI, 37);« cum quanto gaudio nunc dimitterent; suisque debitoribus parcerent? Et isti quidem non poterunt cantare misericordias Domini in aeternum; quoniam tantum in hoc saeculo misericordia ejus; in inferno autem nulla est redemptio. [Col. 0920C] Boni vero misericordias Domini in aeternum cantabunt, quoniam sine fine gratias agent Deo: ipsum laudabunt, qui non ex meritis eorum, sed ex sua misericordia tantam beatitudinem eis praeparavit. »Misericors et miserator Dominus, patiens et multum misericors (Psal. LXXXV, 15),« cum pro nobis in cruce pateretur, nimia misericordia superabundans pro suis etiam crucifixoribus orabat, dicens: »Pater ignosce illis, quia nesciunt quid faciunt (Luc. XXIII, 34).« Unde et bene subditur: »Suavis Dominus universis (Psal. CXLV, 9);« universis quidem, quia ipsis quoque inimicis. »Et miserationes ejus super omnia opera ejus (Ibid).« Coelum, terram, mare, angelos et homines fecit Deus; sed miserationes ejus super omnia opera ejus. [Col. 0920D] Quas miserationes propheta considerans, expavit, dicens: »Domine, audivi auditum tuum, et timui, consideravi opera tua, et expavi. In medio duorum animalium cognosceris (Habac. III, 1).« Et revera haec ejus opera, istae ipsius operationes, super omnia illius opera sunt, multumque pavenda, quod Rex regum, et Dominus dominantium, qui ex nihilo omnia fecit, pro servis nequissimis inter iniquos deputatus est, et morte turpissima condemnatus est, pulchre autem Graeci oleon misericordiam vocant, quia sicut in liquoribus oleum superius est, ita in cunctis Dei operibus misericordia superior est, sicut et modo superius dixit, quia [Col. 0921A] miserationes ejus super omnia opera ejus. Quemcunque enim liquorem oleo super fuderis, oleum semper desuper natat. Oleum igitur misericordiam significat. Ideo enim toties uncti sumus, ut nunquam misericordiae obliviscamur. In vertice, in fronte et in pectore omnes communiter uncti sumus. Reges autem et sacerdotes alias praeter istas suscipiunt unctiones, quoniam judices in populo Dei constituti, plures et majores misericordias, quam caeteri facere debent. In vertice si quidem uncti sumus, ut inde omni superbia excussa, ibi misericordia sedem habeat, cui omnes sensus nostri semper obediunt. Quinque enim corporis sensus in capite sunt, qui omnes misericordiae servire debent. Serviunt autem, si et oculi super egenum et pauperem intendunt, [Col. 0921B] et aures clamorem pauperum audiunt, et lingua sermones suos in judicio disponit. »Jucundus enim homo, qui miseretur, et commodat, disponit sermones suos in judicio, quia in aeternum non commovebitur (Psal. CXI, 5).« Quae autem in fronte unctio est, totam hominis faciem et exhilarare, et ad misericordiam praeparare debet, ut bona voluntas, quae in corde est, in ipsa facie cognoscatur. »Hilarem enim datorem diligit Deus (II Cor. IX, 7).« In pectore vero uncti sumus, 498 ut misericordiae bonum nunquam a corde nostro et a memoria recedat. Manus autem, quae unctae sunt, pauperibus non clauduntur, rapere et ferire nesciunt, laborant semper quod bonum est, ut habeant unde tribuant necessitatem patientibus. Qui ergo [Col. 0921C] post tantas unctiones se ad misericordiam non extendit, sed durus adhuc, contractus, infirmus et paralyticus jacet, quia a misericordia longe est, quam indulgentiam sperare potest? Qui igitur aliter non potest, vel affectu, vel desiderio se extendat. Ipsi quoque parietes, et montes, et ligna ad misericordiam nos invitant. Ideo enim altaria, lapides et parietes unguntur, ut homines, qui per eos significantur, suas unctiones in eis intelligant, et intelligendo custodiant. Frequenter Salvator noster in montem Olivarum ascendere et orare solebat; inde etiam coelos ascendit, ibi discipulos reliquit, quos tamen nunquam dereliquit. Sic igitur non solum verbis et exemplis, verum etiam ipso actu ad misericordiam provocabat. Mons [Col. 0921D] olivarum mons pacis et misericordiae est. Valde sibi conjunctae pax, et misericordia; unde non immerito utraque per olivam significatur. Quot sunt virtutes, tot sunt montes, in quos ascendere, et in quibus orare possumus. In monte humilitatis stant humiles, et orant: in monte patientiae stant et patientes, et orant: in monte obedientiae stant obedientes, et orant. Sic igitur in monte misericordiae stantes pacifici et misericordes, et orant; in hoc igitur monte maneamus. Hic discipulos Dominus reliquit: hinc est via, qua itur in coelum. Nec enim sine causa de lignis olivarum Cherubim fuisse referuntur, qui [Col. 0922A] alis extensis in templo stantes populum docebant. Vis volare? suscipe alas misericordiae; istae te ferent ad Patrem misericordiae, et ad Deum totius consolationis. Ad judicium veniens Dominus, sicut verba sancti Evangelii docere videntur, de sola misericordia sermonem facit: alios de misericordia laudans, alios quia misericordiam non habuerunt reprehendens et damnans. »Esurivi, inquit, et dedistis mihi manducare; sitivi, et dedistis mihi bibere; hospes fui, et collegistis me; nudus, et cooperuistis me; infirmus, et visitastis me Venite ergo, benedicti Patris mei, percipite regnum, quod vobis paratum est ab origine mundi (Matth. XXV, 36).« Illis autem interrogantibus, quando sic eum viderint, vel sic et ministraverint, ait: »Quod uni ex minimis [Col. 0922B] meis fecistis, mihi fecistis (Ibid.).« Caeteris vero, qui hoc facere noluerunt, sola est damnationis sententia. Ecce quomodo sunt miserationes ejus super omnia opera ejus. Quidquid compassione, quidquid largitate, quidquid liberalitate, quidquid pietate fecimus, si tamen pro Dei fecimus, totum spectat ad misericordiam. Omnes Scripturae divinae, omnes apostolorum et prophetarum libri misericordiae laudibus pleni sunt, praecipue tamen liber Psalmorum, qui tantum misericordiae laudibus superabundat, ac si alia materia non esset, de qua loqui potuisset. Confiteantur igitur Domino misericordiae ejus, et mirabilia ejus filii hominum. Confitemini Domino quoniam bonus, quoniam in saeculum misericordia [Col. 0922C] ejus. Dicat nunc Aaron, quoniam bonus, quoniam in saeculum misericordia ejus. Dicant nunc omnes, qui timent Dominum, quoniam bonus, quoniam in saeculum misericordia ejus. Sed »quis sapiens, et custodit haec, et intelliget misericordias Domini?« (Psal. CVI, 1, et seq.) qui vivit et regnat in saecula saeculorum. Amen



CAPUT VII. De pace [(1730) 1Kb] .

»Gloria in excelsis Deo, et in terra pax hominibus bonae voluntatis (Luc. II, 13).« Haec vox non est hominis, haec vox angelorum est; hoc angelorum cecinit multitudo, quando Christus natus est, ut Evangelii verba testantur. Et revera tunc coelis gloria, et terrae pax reddita est, quando princeps [Col. 0922D] pacis Salvator noster de Virgine natus est, quando populus, qui sedebat in tenebris, vero lumine illuminatus est. Et relicta idolorum cultura, Creatorem laudare, magnificare et glorificare coepit, illi soli eam gloriam exibendo, quam daemoniis prius exibere solebat. Et tunc quidem homines pacem habere coeperunt. Deum enim et proximum diligentes, iram, et odium, et discordiam a se repellentes, in unius fidei concordiam convenientes, sibi invicem consentientes, vanam philosophorum et haereticorum doctrinam fugientes: ad ipsum cum apostolo omnes dicentes, et nemini injuriam facientes [(1731) 1Kb] . Talis pax in Ecclesia Dei est: talis pax est hominibus [Col. 0923A] bonae voluntatis. Bestiae pacem habere non possunt, quae sanguine gaudent et credulitate nutriuntur. Non datur haec pax hominibus malae voluntatis, quia »non est pax impiis (Isai. LXVIII, 22),« dicit Dominus. Illa pax sanctorum est; ista concordia illorum est, de quibus dicitur: »Multitudinis autem credentium erat cor unum et anima una (Act. IV, 32).«---»Ecce quam bonum, et 499 quam jucundum habitare fratres in unum (Psal. CXXXII, 1).« Hanc pacem habuit Jerusalem, quae visio pacis interpretatur. Illa videlicet Jerusalem, in qua ille Rex pacificus habitat; »cujus vultum desiderat universa terra (III Reg. X, 24).« »Et factus est in pace locus ejus, habitatio ejus in Sion: ibi confregit potentias, arcum, scutum, gladium et [Col. 0923B] bellum (Psal. LXXV, 4).« Nonne audis quod omnia instrumenta discordiae, omnia instrumenta litis et contentionis confracta sunt in Sion; sola pax et concordia regnat in Jerusalem [(1732) 1Kb] . Qui pacem non diligit, pacis principem a se repellit. Non habitat Christus, nisi in Jerusalem, nisi in loco pacis et quietis; neque conveniens fuit, ut alibi, quam in loco pacis Rex pacificus habitaret. De quo videlicet pacifico rege in Canticis canticorum scriptum est: »Vinea fuit pacifico, in ea, quae habet populos, tradidit eam custodibus; vir affert pro fructu ejus mille argenteos. Vinea mea coram me est. Mille tui pacifici, et ducenti his, qui custodiunt fructus ejus (Cant. VIII, 11, 12).« Breviter autem sensus et ordo verborum talis est. »Vinea fuit pacifico,« in ea [Col. 0923C] gente, quae habet multos populos. Quis iste pacificus sit, palam est, et »tradidit eam custodibus,« apostolis videlicet et doctoribus [(1733) 1Kb] . »Vinea mea coram me est,« dicit igitur ille, qui loquitur Ecclesiae, cui loquitur. Illi mille argentei tui pacifici, et ducenti alli dantur custodibus qui custodiunt fructus ejus. Ego sic judico, sic mihi bonum videtur esse. Nunc autem singula disseramus. Dixerat Ecclesia: »Ego murus, et ubera mea sicut turris ex quo facta sum coram eo, quasi pacem reperiens (Ibid., 10).« Deinde sequitur: »Vinea fuit pacifico in ea, quae habet populos.« Prius, inquit Ecclesia, quam pacem habuissem, priusquam pacificum regem cognovissem, infirma ac debilis eram, [Col. 0923D] neque me ab hostibus defendere valebam: nunc autem fortis sum, et quasi murus inexpugnabilis facta sum, et ubera mea [(1734) 1Kb] , doctrinae meae, quorum lacte nutrio filios meos, contra omnem hujus mundi sapientiam, contra philosophorum et haereticorum argumentationes quasi turres validissimae [Col. 0924A] facta sunt. Ad haec satis convenienter aliquis respondere potest: Fortis quidem ea, sed omnis haec tua fortitudo in custodibus est. De quibus subditur: »Vinea fuit pacifico, in ea, quae habet populos, tradidit eam custodibus.« Iste pacificus Salvator noster est, qui mundum Deo Patri reconciliavit: »Ipse enim est pax nostra, qui fecit utraque unum (Ephes. II, 14).« Cujus vinea Ecclesia est, intra cujus terminos Hebraei, Graeci, et Latini, et Barbari, omnes gentes, populi et nationes continentur. Hanc autem custodibus tradidit, apostolis videlicet et doctoribus, qui eam custodirent, colerent, nutrirent, superflua resecarent, et alias vites pro aliis pastinarent. Quibus etiam custodibus vir affert pro fructu ejus mille argenteos, quibus omnia quaecunque in [Col. 0924B] expensis debitisque solvendis necessaria sunt, persolvere valeant. Millenarius namque numerus perfectus est, quoniam ex solis denariis constat. Decies namque centum, vel centies decem mille fiunt. Quibus igitur mille argentei dati sunt, illi nimirum omnem utriusque Testamenti scientiam, omnemque gratiarum plenitudinem suscipere meruerunt [(1735) 1Kb] . Vir autem Christus est, de quo alibi scriptum est: »Beatus vir, qui non abiit in concilio impiorum (Psal. I, 1).« Et ipse quidem ne vineae suae fructum amittat omnem, hanc gratiarum plenitudinem ejus custodibus largitus est. Tota laus istius vineae in solo fructu est, ideoque laudatur, ideo amatur, ideo custodibus traditur et commendatur, quia multum et bonum fructum reddit. Sicut [(1736) 1Kb] econtrario [Col. 0924C] illa alia vinea, inde et damnata, et repudiata est, quia in amaritudinem conversa, pro uvis labruscas, pro vino dedit acetum (Isa. V, 4). Bonus fructus, virtutes, et bona opera sunt, cum quibus et angeli, et homines creati sunt. Quod autem ait: »Vinea mea coram me est,« tale est ac si diceret: Custodibus quidem eam tradidi; non tamen ab ejus custodia destiti, semper coram me est, eam per me ipsum custodire non cesso: »Nisi enim Dominus custodierit civitatem, in vanum vigilant qui custodiunt eam (Psal. CXXVI, 1).« Nunc autem videamus quid Salomon, sive potius Spiritus sanctus, per Salomonem de custodibus ad Ecclesiam dicat: »Mille tui pacifici, et ducenti his, qui custodiunt fructus [Col. 0924D] ejus.« Ac si dicat: Mille argentei viri tui, regis tui, et pacifici tui, de quibus supra dictum est, et super illos mille alii ducenti dentur his custodibus, qui custodiunt fructus ejus. Digni enim sunt qui et illos et istos suscipere debeant: per mille argenteos, gratiarum omnium, 500 et totius scientiae plenitudinem [Col. 0925A] significari diximus. Haec autem multos habuisse legimus, qui ad aeternae beatitudinis gloriam non pervenerunt. Sicut illi, qui in judicio dicturi sunt: »Domine, nonne in nomine tuo prophetavimus, daemonia ejecimus, et virtutes multas fecimus?« (Matth. VII, 22.) Quibus a Domino dicetur: »Amen dico vobis, nescio vos.« Non enim sufficiunt mille argentei ad beatitudinem suscipiendam, quamvis sufficere videantur ad Ecclesiam regendam. Dentur igitur sanctis et alii ducenti, per quos omnium animarum et corporum perfectionem et sufficientiam intelligimus, ut duplicia in terra possidentibus nihil ad beatitudinem deesse possit. Centenarius namque perfectus est numerus; quoniam ex solis denariis constat, in quibus omnes numeri continentur, cujus [Col. 0925B] quidem duplicatio ad utriusque hominis perfectionem pertinere videtur. Si autem velimus dicere, quod, qualis, et quanta sit pax, obviat nobis Apostolus, dicens: »Et pax Dei, quae exsuperat omnem sensum, custodiat corda vestra, et intelligentias vestras (Philip. IV, 7).« Quis enim dicere valeat, quid, vel quale, vel quantum sit illud, quod omnem sensum exsuperat, et omnem intelligentiam transcendit? Et revera cum haec pax, quae in primo homine perierat, ut in secundo homine Jesu Christo redderetur hominibus, tantum pretium solutum sit, ut arcanum voluntatis Dei, neque dici, neque cogitari possit. Si ergo fieri potest, et quod in nobis est cum omnibus hominibus pacem habeamus. Nam et si alter pacem fugiat; tu tamen si eam offeras, et habere [Col. 0925C] cupias, quantum in te est, tu pacis beneficio non privaris. Unde Psalmista ait: »Cum his qui oderunt pacem, eram pacificus (Psal. CXIX, 6).« »Beati autem pacifici, quoniam filii Dei vocabuntur (Matth. V, 9).« Merito autem cum adhuc in diluvio arca fluctuaret, nihilque aliud ubique, quam aquae apparerent, cum ramo olivae columba rediit, per quem pax reddita, et tranquillitas significabatur. In illa arca erat totum genus, omnes gentes, omnes populi, et nationes ibi erant: quibus tunc in illa columba Spiritus sanctus quodammodo loquebatur, et dicere videbatur: Pacem habete, pacem tenete, pacem diligite, sine qua nemo Deum videbit, et Deus pacis et dilectionis erit vobiscum. Pauci quidem [Col. 0925D] estis, sed res parvae concordia crescunt, magnae discordia dilabuntur. Omnia animalia ibi erant collecta, et pauca ex omnibus electa, quae pacem haberent et tenerent, et sibi invicem non nocerent. Puto autem hanc pacem, etiam postea quam de arca egressa sunt, aliquanto tempore inter eos fuisse. Leones enim et griffi, tigrides et pardi, lupi et ursi, et aliae bestiae, quae de rapina vivere solent, oves et capras, boves et asinos, et alia mitia animalia penitus consumpsissent; praesertim cum non tam cito a se dividi et recedere potuissent. Quod quidem etiam de avibus intelligi potest. Sed hanc pacem eorum filii postea violarunt, parentum foedera [Col. 0926A] ignorantes. Si igitur sancta pax inter bestias fuit in arca, quanta inter Christianos pax et concordia esse debet in Ecclesia? Audiamus igitur Dominum dicentem, et hoc, quod dicit memoriae commendamus: »Pacem relinquo vobis, pacem meam do vobis, non quomodo mundus dat, ego do vobis (Joan. XIV, 27);« pax mundi temporalis est et cito transit, pax Christi est aeterna, et nunqua finitur.



CAPUT VIII. De patientia.

Dominus et Salvator noster ad patientiae constantiam et fortitudinem apostolos invitans, eis in Evangelio loquitur, dicens: »Beati qui persecutionem patiuntur propter justitiam, quoniam ipsorum est [Col. 0926B] regnum coelorum (Matth. V, 10).« Non sunt igitur beati omnes, qui persecutionem patiuntur [(1737) 1Kb] : multas enim persecutiones et faciunt et patiuntur mundi hujus amatores, perjuri, adulteri et raptores; tamen non beati, sed miseri sunt, quia non propter justitiam, sed propter suas concupiscentias et voluptates, propter mundi honores et dignitates, et propter multas quas faciunt iniquitates talia multoties patiuntur. Quis enim eorum miserias et cruciatus, et exquisita omnium tormentorum genera valeat enumerare, quibus se vicissim isti filii iniquitatis excruciant et affligunt, ut alter alterius bona possideat. Hic obscurae carceris tenebrae, fames et sitis, frigus et calor, membrorum abscissio, oculorum [Col. 0926C] avulsio, fetor intolerabilis, et caetera, quae filii diaboli ejus martyribus, ipso cogente, instigante, inferre possunt. Nam et Satanas suos martyres habet, qui quanto majora tormenta in illius servitio hoc in saeculo patiuntur, tanto fortiora in altero saeculo eos exspectant. Haec est enim propria et singularis consuetudo, ut qui plus ei serviunt, et majora et graviora tormenta ab eo patiantur. Hujus martyres fuerunt Judas Iscariotes, et Nero impiissimus, qui seipsos digno suspendio et interemptu suffocaverunt et occiderunt. Hujus 501 et isti martyres sunt, qui usque hodie contra se non pro justitia pugnant, sed pro sua avaritia et iniquitate se vicissim impugnant, et iniquo odio persequentes, se quasi bestiae crudeliter interficiunt. Non ergo [Col. 0926D] beati, sed miseri sunt, qui tales et taliter persecutiones patiuntur, quoniam nunquam introibunt in regnum coelorum. Soli itaque sunt beati de persecutionibus suis, qui propter justitiam eas patiuntur. Et unde hoc probatur, quoniam ipsorum est regnum coelorum. Unde et Apostolus ait: »Non sunt condignae passiones hujus temporis ad futuram gloriam, quae revelabitur in nobis (Rom. VIII, 18).« Beati igitur apostoli et martyres, beati confessores et virgines, qui non pro rebus transitoriis, non pro divitiis fugacibus, non pro vanis honoribus et dignitatibus, neque pro suis offensis et iniquitatibus, sed pro sola justitia, quam praedicabant, tam dura tormenta, [Col. 0927A] tantasque persecutiones passi sunt. Interroga Paulum de suis persecutoribus, et respondebit tibi: »A Judaeis quinquies quadragenas, una minus, accepi; ter virgis caesus sum, semel lapidatus sum, ter naufragium feci; nocte et die in profundum maris fui, in itineribus saepe, periculis fluminum, periculis latronum, periculis ex genere, periculis ex gentibus, periculis in civitate, periculis in solitudine: periculis in mari, periculis in falsis fratritribus: in labore et aerumna, in vigiliis multis (II Cor. II, 24, 27).« Et alibi: »Nolo vos ignorare, fratres, de tribulatione nostra, quae facta est nobis in Asia, quoniam supra modum gravati sumus supra virtutem, ut taederet nos etiam vivere (II Cor. I, 8).« [(1738) 1Kb] Interroga eum propter quid discrimina [Col. 0927B] haec omnia passus sit, et audies pro nulla alia causa, nisi propter justitiam et veritatem, quam praedicabat, et quia Christum Dei Filium esse dicebat. Lege in Actibus apostolorum, ubi Judaei praecipiunt apostolis ne amplius loquantur in nomine Jesu, et audies Petrum respondentem: »Obedire oportet Deo magis quam hominibus (Act. V, 29).« Unde in carcerem trusi et flagellati »ibant gaudentes in conspectu concilii, quoniam digni habiti sunt pro nomine Jesu contumelias pati (Ibid.).« Sed interim de apostolis taceamus. Ad martyres veniamus: respice Laurentium [(1739) 1Kb] super craticulam extensum, et sua sponte patientem, atque Caesari dicentem: Infelix, has epulas ego semper desideravi; et interroga quid fecerit, quid peccaverit, ut sic assari [Col. 0927C] mereretur? Quid aliud respondere poterit, nisi quia justitiam praedicavit, et idola vana et falsa esse dixit, quae nec sibi, nec aliis adesse possunt? Hoc ipsum dicimus de aliis omnibus. Interroga unumquemque, et nihil aliud respondebit tibi. Beati igitur isti, beati et omnes alii, qui propter justitiam persecutionem patiuntur. Non dixit quibus propter justitiam persecutiones inferuntur, [(1740) 1Kb] quia non illatio beatum facit. Non qui eas fugit, sed qui patitur, beatus erit, quamvis et fugere aliquando licitum sit. Sed et alia causa beatitudinis est fugienti, alia vero patienti. Aliud est pugnando, et aliud fugiendo hostem evadere, quamvis utrumque ad salutem pertineat. Melius est pugnare, quam fugere: melius [Col. 0927D] est fugere, quam negare. Sed »unusquisque proprium donum habet ex Deo (I Cor. VII, 7).« Utrumque Dominus praecipit, et fugere et pugnare. »Si vos, inquit, persecuti fuerint in una civitate, fugite in aliam (Matth. X, 23).« Econtra vero: »Nolite timere eos qui occidunt corpus, animam autem non possunt occidere; sed potius eum timete, qui potest corpus et animam perdere in gehennam (Ibid., 28).« Bonus medicus aliter infirmis, aliter sanis respondet. Bonus dux aliter equites ordinat, et aliter pedites. »Beati eritis, cum vos oderint [Col. 0928A] homines, et persecuti vos fuerint, et dixerint omne malum adversum vos, mentientes propter me: gaudete in illa die, et exsultate: ecce enim merces vestra multa est in coelis (Luc. VI, 23).« Sic enim persecuti sunt prophetas, qui fuerunt ante vos: »In patientia vestra possidebitis animas vestras (Luc. XXI, 19).« Unde et Apostolus ait: »Quaecunque scripta sunt, ad nostram doctrinam scripta sunt, ut per patientiam et consolationem Scripturarum spem habeamus (Rom. XV, 4).« Cum enim audimus patriarchas et prophetas multas persecutiones passos esse; cum legimus sanctos Patres, per multam patientiam, quam habuerunt, Deo placuisse, et de summis periculis multoties liberatos fuisse, debet et nos talis lectio instruere et docere, et ad patientiam [Col. 0928B] provocare, et magnam spem et consolationem in tribulationibus [(1741) 1Kb] habere. Tales fuerunt Job et Tobias; tales Isaias et Jeremias; tales Aggaeus et Zacharias; tales tres pueri et Daniel; talis propheta Ezechiel; talis Neemias, et Zorobabel. Quaere in libris Machabaeorum, et videbis Eleazarum virum religiosum, et senem, et cujus laudes difficile est explicare, quam dura tormenta patiatur, quia carnes porcinas manducare noluit. Sed quare dico manducare noluit, cum neque ad simulandum cogi potuisset? Septem quoque fratres, simul cum matre, quia cibos illicitos et lege prohibitos comedere 502 noluerunt, horrendis cruciatibus necati sunt. De talibus itaque Dominus ait: »Beati, qui persecutionem patiuntur propter justitiam, quoniam ipsorum [Col. 0928C] est regnum coelorum (Matth. V, 10).« Aliis sufficere poterunt pretiosae mansiones quas ibi habebunt, de quibus Dominus ait: »In domo Patris mei mansiones multae sunt (Joan. XIV, 2).« Nos vero infelices, quid faciemus, qui non solum tales cruciatus, sed et muscas et pulices ferre non valemus? Qui ad facilem injuriam, aliquando ad unum verbum incaute prolatum, multoties etiam ad fratris risum, et levem subsannatiouem, sic irascimur, ut vix aliquando placari possimus. In cibo quoque et potu sic plerumque impatientes sumus, ut neque horam, neque mensuram custodiamus, et nisi eos quotidie non ad necessitatem, sed ad voluntatem, et superfluitatem habeamus, detrahimus magistris, [Col. 0928D] et praepositis nostris, qui nobis praeparare debuerant. Natura (ait quidam [Seneca]) paucis, imo minimis contenta est, voluptati autem nihil satis est. In vestibus quoque patientiam non habemus, quia multoties, et plures, et pretiosiores quaerimus, quam necesse sit, neque deest invidia, si forte aliquem fratrem habere videamus. Si vero infirmitas contingat, ibi patientia nulla est. Cum utique tunc magis necessaria sit, quando mors proxima esse timetur. Non possumus omnia enumerare, quae contra patientiae bonum impatientes peccamus. Non simus [Col. 0929A] de illis (quod valde nobis timendum et dolendum est), sed utinam aliquando esse mereamur, de quibus Dominus ait: »In patientia vestra possidebitis animas vestras.« Et quam, quaeso, possessionem habebit, qui nec seipsum, nec animam suam habebit, nec possidebit? Valde igitur homini est necessaria patientia, sine qua perdit hoc ipsum, quod est. Laudat Apostolus quosdam, qui rapinas bonorum suorum cum gaudio susceperunt. Et Dominus loquitur in Evangelio, dicens: »Si quis te percusserit in unam maxillam, praebe ei et alteram, et qui abstulerit tibi tunicam, praebe ei et pallium. Et si quis te angariaverit mille passus, vade cum illo et alia duo (Matth. V, 39).« Haec quidem ad litteram dici videntur; non tamen generaliter omnibus, sed illis [Col. 0929B] specialiter, qui sic mundo mortui sunt, ut in omni humilitate et patientia soli Deo placere desiderent.



CAPUT IX. De castitate.

Beatus Paulus apostolus, doctor et magister gentium, qui non in terris, sed in scholis coelestibus didicit sapientiam, cum de castitate loquatur, sic ait: »Qui habent uxores, tanquam non habentes sint, et qui solutus est ab uxore non ducat uxorem (I Cor. VII, 30).« Si igitur qui non habent, ducere non debent, et qui habent sic habere debent, quasi non habeant, quid aliud consequitur, nisi omnes continentiae et castitati operam dare? Quid est ergo, quod paulo ante [(1742) 1Kb] ibidem ait: »Vir uxori debitum reddat; similiter et uxor viro? (Ibid., [Col. 0929C] 3.) [(1743) 1Kb] « Et illud. »Quoniam si se non continent, nubant, tantum in Domino (Ibid., 9).« Contraria sibi esse videntur: vir uxori debitum reddat, et sic eam habeat, quasi non habeat. Similiter autem, et qui solutus est ab uxore, non ducat uxorem, et qui se non continet, nubat; contraria esse videntur. Sed unum verbum posuit Apostolus, in quo tota haec quaestio videtur esse soluta, hoc videlicet, quod ait: »Qui se non continent.« Qui enim se continet et castitatem custodire potest (si tamen et uxori eadem ipsa continentia sit), hic utique sic debet uxorem habere, quasi non habeat, id est, sic debet eam habere quasi sororem, non quasi uxorem, non ad carnis voluptatem, sed pro conjugii necessitate. Ille quoque, qui uxorem non habet, si a Deo [Col. 0929D] haec gratia ei data est, ut continentiam custodire valeat, uxorem ducere non debet; et quare ducere non debeat, haec est causa, quia, qui solutus est ab uxore, cogitat, id est cogitare potest, quae Dei sunt: quomodo placeat Deo. Illi vero, qui se contineri non possunt, et uxorem ducere, et debitum reddere non prohibentur. Hoc quoque ipse Dominus dicere videtur. Cum enim dixisset ut excepta fornicationis causa, vir uxorem non dimitteret; cumque discipuli responderent: »Si ita est causa viri cum uxore non [Col. 0930A] expedit nubere,« subdidit, dicens: »Non omnes capiunt verbum hoc, sed quibus datum est. Sunt enim eunuchi, qui sic nati sunt; alii, qui ab hominibus facti sunt, et alii, qui se ipsos castraverunt propter regnum coelorum (Matth. XIX, 11).« Et hoc quidem tale est ac si diceret: Dicitis quod non expedit nubere, verum quidem dicitis, si quis est, cui haec virtus a Deo data sit, ut se continere, et castitatem servare valeat. Sed non 503 omnes capiunt hoc verbum, non omnes huic sententiae obediunt, sed illi soli quibus haec gratia a Deo data est. Sunt enim eunuchi, qui sic nati sunt, id est sunt aliqui homines naturaliter casti sunt, et voluptatis impetus non sentiunt. Sunt autem aliqui alii qui ab hominibus fiunt, sicut illi qui vi monasteriis, caeterisque locis religiosis sub [Col. 0930B] disciplina ab aliis ita custodiuntur ut ita eos, etiam si nolint, castos esse et continentes necesse sit. Talis autem castitas, quia spontanea non est, non magnam habet remunerationem. Sunt autem eunuchi, et ipsi quidem meliores, qui nemine cogente, sed ipsi sua sponte seipsos castraverunt propter regnum coelorum. Et isti quidem quasi in praelio constituit contra carnis voluptatem, et luxuriae impetus viriliter dimicantes, continentiam castitatemque custodiant. Distat autem inter castitatem et virginitatem [(1744) 1Kb] , quia nec omnes casti virgines, nec omnes virgines casti sunt. Unde Apostolus ait: »Despondi enim vos uni viro virginem castam exhibere Christo (II Cor. XI, 2).« Si enim virgo et [Col. 0930C] casta idem significarent, non esset necessarium simul utrumque dicere. Et virgo quidem dicitur, qui se a carnis pollutione custodit; secundum illud: »Hi sunt, qui cum mulieribus non sunt coinquinati virgines enim sunt (Apoc. XIV, 4).« Non sufficit enim virginitas ad beatitudinem sine castitate, sufficit autem multoties castitas sine virginitate. Major igitur est castitas, quam virginitas. Virginitas in uno membro, castitas in omnibus membris consideratur. Scriptum est enim: »Eloquia Domini eloquia casta (Psal. XI, 7).« Itemque: »Quis gloriatur castum habere cor?« Sicut igitur lingua dicitur casta et cor castum, ita oculi, aures, manus, pedes et caetera membra casta dicuntur. Castitas autem, et circumcisio pene idem esse videntur, ut ubicunque [Col. 0930D] circumcisio sit, et castitas locum habeat. [(1745) 1Kb] . Circumcidite, inquit, praeputium cordis vestri. Et Moyses incircumcisum labiis se esse dicit, et beatus Stephanus, incircumcisos auribus, et corde Judaeos reprehendit. Arbores quoque circumcidi praecipit Moyses. Talis autem circumcisio castitas est. Videtur castus ab eo dici, qui stultitia careat; stultus autem, qui de statu suo tultus, id est sublatus sit. Lingua igitur, quae loquitur vanitatem, quia stultitia non caret, casta dici non potest. Similiter autem et oculus, et auris, cor etiam ipsum, quando [Col. 0931A] vana cogitat, castum non est, quia stultitia non caret. Et ideo quidem non caret, quia de statu suo sublatum est, et in naturali bonitate non manet. Illa itaque virgo, qui corde et opere, manibus et pedibus, lingua et oculis vaga est, quamvis virgo sit, casta tamen non est [(1746) 1Kb] . Beata virgo Maria cum dixisset: »Magnificat anima mea Dominum,« mox subdidit, dicens, »quia respexit humilitatem ancillae suae (Luc. I, 47).« Non dixit, quia respexit virginitatem, sed potius humilitatem, quoniam, etsi utraque virtus magna est, humilitas tamen potior est. Multae virgines tunc erant, sed hanc solam respexit Deus, quae prae caeteris humilior erat. Nescio an virgo in eo, quod virgo est, magis vel minus casta dici possit. Si ergo ad solam virginitatem [Col. 0931B] Deus respexisset, multae virgines erant, quae Christi matres fieri potuissent. Non igitur superbiant virgines de virginitate; sed intendant ad castitatem et humilitatem. Audiant dicentem: »Quae est mater mea, et qui sunt fratres mei? Quicunque fecerit voluntatem Patris mei, qui in coelis est, ipse meus frater, et soror, et mater mea est (Matth. XII, 48).« Cum omnes Christiani continentiam et castitatem habere debeant, maxime tamen clericos hanc virtutem tenere et observare oportet. Unde et Dominus Moysi praecepit, ut Aaron sacerdoti, et filiis ejus feminalia faciat, sine quibus ad altare nunquam accederent, ne forte moriantur (Exod. III, 28; Levit. XVI). Feminalia autem castitatem significant, quia illa membra, in quibus maxime luxuria dominatur, [Col. 0931C] coercent, et casta custodiunt. Illi sacerdotes et clerici feminalia non habent, qui haec membra non constringunt, sed per illicita vagari permittunt, sed valde timendum est, quod dicitur: »ne forte moriantur.« Si non vis mori, aut castitatem custodias, aut ad altare non accedas. Hinc est quod servi Salomonis inter caetera, quae afferunt, ebur quoque ei afferre leguntur. Servi Salomonis nos sumus, qui eboris pulchritudinem et candorem, per quae castitas significatur, Christo Domino vovere et offerre debemus. Castissima animalia sunt elephantes, et non nisi semel coire dicuntur. De nobis autem dictum est, Sacerdotes mei semel nubant. Legitur de Salomone, qui solium eburneum sibi fecerit, cujus excellentiae nullum aliud comparari poterat. [Col. 0931D] Duo leones erant ibi, unus a dextris et alter a sinistris; inter quos medius ipse sedebat. Habebat autem sex gradus, super quos duodecim leunculi positi erant, sex hinc, et sex inde. Dic mihi quae bestia illuc unquam accedere 504 auderet, ubi tot leones congregati erant, praesertim cum scriptum sit: »Leo fortissimus bestiarum ad nullos pavebit incursus (Prov. XXX, 30).« Quot sunt vitia, tot bestiae, quae Salomonis solio insidiantur. Ego duos leones duo Testamenta intelligo, [Col. 0932A] quae sua fortitudine omnes bestias interficiunt, quorum doctrina et consilio omnes Judaeos, gentiles et haereticos superamus. Duodecim vero leunculi duodecim apostoli sunt, qui Salomonis solium, sanctem videlicet Ecclesiam die nocteque custodiunt. Ad hoc solium, et ad eum, qui in eo sedet, nisi per gradus eburneos, id est per continentiam et castitatem, ascendere nemo potest: qui in tali solio sedere vult, castitatem custodiat. Solium tuum, et sedes animae tuae caro tua est, quae, si casta est, eburnea est. In Canticis canticorum (cap. V), venter Christi eburneus dicitur. Venter in medio corporis est, in medio vero esse spectat ad dignitatem. Quid enim Psalmista de gradibus eburneis dicit, audiamus. »Myrrha, inquit, et gutta, et casia a vestimentis [Col. 0932B] tuis a domibus eburneis; ex quibus te delectaverunt filiae regum (Psal. XLIV, 10).« Istae quidem filiae regum, quae regem delectaverunt per gradus eburneos, id est per gradus continentiae et castitatis ad Deum ascendebant [(1747) 1Kb] . Dicitur de adamante, quod nec igne, nec aliqua vi frangi, vel domari possit, solo tamen sanguine hirci calido solvatur. Hircus fetidissimum animal et luxuriosum est. Sanguis igitur ejus luxuria est. Per adamantem vero viri fortes intelliguntur, qui, quamvis circa alia fortissimi sint, multoties tamen luxuria superantur. Fortis erat David, nihilominus visa Bersabea, luxuria resolutus est. Fortis et sapiens Salomon in solio eburneo, et inter leones sedebat; aliquando tamen a solio separatus, et inter mulieres inventus, adeo [Col. 0932C] a luxuria mollitus est, ut cervicem miserabiliter idolis inclinaret. Quicunque igitur vult esse securus, a sede eburnea et leonum custodia non recedat, id est continentiam et castitatem, et sanctorum volumina non relinquat. Gaudeo super fortitudine Joseph et Judith, quorum alter ab ipsa luxuria [(1748) 1Kb] tentari non potuit, sed ejus impias manus nudus evasit. Altera vero ipsam cupidinem viriliter decollavit. David, quem uxor Uriae Cethei de sede eburnea excussit, postea cum Abisag Sunamitide in lecto eburneo quievit, et qui cum Bersabea incontinenter vixit, postea cum Abisag continentiam custodivit. Hoc autem exemplum omnibus sit ad imitationem, omnibus sit ad consolationem, quibuscunque [Col. 0932D] de sede eburnea cadere contigerit. Bene autem Abisag pater meus superfluus interpretatur. Sunamitis vero despecta, quia nimirum castitas, quae per Abisag significatur, a David despecta fuerat. quoniam superflue alienas uxores insectabatur, qui tot uxores et concubinas habebat. Fuit autem Abisag non uxor, sed filia David, quia non quasi cum uxore, sed ut filia cum ea dormiebat. Dicat igitur Abisag pater meus superfluus, sic enim interpretatur nomen ejus, castitatem et continentiam despexit in Bersabea, in me autem eam dilexit, et complexus est.



CAPUT X. De obedientia.
[Col. 0933A]

Dominus et Salvator noster, ipse nos docuit quantum sit obedientiae bonum. De quo scriptum est: Quia factus est obediens Patri usque ad mortem (Philip. II). Per inobedientiam primi hominis perierat mundus, per obedientiam secundi hominis Jesu Christi salvatus est mundus. Ille inobediens ad lignum vetitum accessit: iste obediens lignum crucis ascendit. Ille accedens rapuit quod non debebat: iste ascendens quae non rapuit, tunc exsolvebat. Narrat Jeremias propheta (Jer. XXV.) de filiis Jonadab filii Rechab [(1749) 1Kb] , quod eo tempore, quo Nabuchodonosor cum exercitu suo venit obsidere Jerusalem, filii Jonadab filii Rechab de agris, in [Col. 0933B] quibus habitabant, fugerunt in civitatem. Accessit ad eos Jeremias ex praecepto Domini, et duxit eos in unam hexedram templi, et anteposuit eis scyphos cum vino, quo non utebantur; et praecepit eis, ut biberent. At illi respondentes dixerunt: Non bibemus, quia Jonadab praecepit nobis, ut vinum non biberemus, domos non aedificaremus, agros non coleremus, vineas non plantaremus, sed tantum in tabernaculis habitaremus, et ait Dominus: Praevaluit sermo Jonadab sermonibus meis. Ego die noctuque, per servos meos prophetas, populum istum admonere non cesso, et non audiunt vocem meam, et filii Jonadab filii Rechab praecepta patris sui tam diligenter custodiunt, et transgredi formidant. Et dixit Jeremias filiis Jonadab: »Quia [Col. 0933C] obedistis praeceptis patris vestri, haec dicit Dominus: Non deficiet vir de semine vestro quistet coram 505 Domino cunctis diebus [(1750) 1Kb] .« Populo vero sic ait: »Quia non audistis mandata Domini, et praecepta ejus non custodistis, omnia quaecunque locutus est Dominus, venient super vos, et super civitatem istam omnes afflictiones, et eritis in opprobrium cunctis gentibus.« Haec verba, quamvis magnum exemplum sint, multumque proficiant ad obedientiae custodiam, et observationem, aliud tamen significare videntur. Iste enim Rechab, qui Ascendens interpretatur, illum mihi significare videtur de quo scriptum est; »Ascendens Christus in altum captivam duxit captivitatem dedit dona hominibus (Psal. LXVII, 19).« Jonadab vero, qui Domini donum, vel columba dedit, interpretari dicitur, quid melius quam Spiritum sanctum significare potest, qui et donum Dei, et columba in sanctis voluminibus multoties vocatur? Hujus autem filii sunt quicunque ex aqua et Spiritu sancto renati sunt. Unde et beato Petro dicitur: »Beatus es, Simon Bar-Jona (Matth. XVI, 17),« id est Simon filius columbae, quia Bar-Jona filius columbae interpretatur. Merito itaque Jonadab, columba dedit, interpretatur, quia nihil boni habemus, nisi quod haec columba nobis dedit. Isti ergo filii Jonadab, id est Christiani et [Col. 0934A] fideles, quia Spiritui sancto obedientes fuerunt, in coelesti Jerusalem coram Domino stabunt in aeternum. Non solum autem Jonadab, sed Rechab quoque filii isti dicuntur: illius scilicet, de quo dicitur: »qui ascendit super coelum coeli ad orientem (Psal. LXVII, 34).« Sicut enim in filiis Jonadab probatum est obedientiae bonum; ita et in Saul, et filiis ejus probari potest inobedientiae malum. Praeceperat Dominus Sauli ut pugnaret contra Amalec, et omnes interficeret in ore gladii, nec homini, nec pecori, nec alicui parceret animali. Ille autem expugnato Amalec pepercit Agag regi eorum, et quaeque meliora de gregibus eorum reservavit. Unde et semen ejus a Domino reprobatum est, ne regnaret super Israel; dicente Samuele, quia obedientiam vult Deus [Col. 0934B] magis quam holocaustum, quoniam quasi peccatum ariolandi est, non obedire, et quasi scelus idololatriae, nolle acquiescere. Iste est Agag, de quo prophetaverat Balaam dicens: »Tolletur propter Agag rex ejus, et auferetur regnum illius (Num. XXIV, 7).« Et hoc quidem in Saule completum est, qui fuit primus rex Israel, sed quoniam pepercit Agag regi Amalec, regnum ejus destructum est, ne filii ejus regnarent post ipsum. Audiant haec inobedientes, et nec ipsa sacrificia sine obedientia placere intelligant. Possumus autem per Amalec, qui populus brutus interpretatur, vitiorum exercitum intelligere; cui utique parcendum non est; sed totus usque ad internecionem deleri debet. Hujus autem rex vocatur Agag, qui rectum interpretatur, per quem [Col. 0934C] diabolum intelligimus, cui talis exercitus famulatur, totusque in eo quasi sub uno tecto, et una domo collectus continetur. Inde vero in hujus mundi latitudinem diffusus omnes homines ubique perturbat. Mala domus malos habet habitores. Sed quid dicam de obedientia Noe: de quo scriptum est: »Noe, vir justus atque perfectus in generationibus suis fuit, cum Deo ambulavit; et fecit omnia quaecunquae praeceperat ei Deus (Genes. VI, 9).« Vide quam obediens vir iste fuerit, qui ea, quae sibi a Domino imperata fuerat, cuncta complevit. Quem enim non taederet per centum annos in uno aedificio desudare? Sed longa obedientia longam et diuturnam mercedem promeruit, et cum totus periret mundus, ipse [Col. 0934D] solus cum domo sua in diluvio salvatus est. Abrahae vero obedientia quanta fuerit, paucis verbis explicari nequit. Ipse est enim cui Dominus ait: »Egredere de terra tua, et de cognatione tua, et de domo patris tui, et vade in terram quam monstravero tibi (Gen. XII, 1).« Fecit igitur Abraham, quod fuerat sibi imperatum, et quemadmodum postea apostoli fecere, relinquens omnia, ire coepit quo nesciebat. Relinquamus igitur et nos terram nostram, relinquamus concupiscentias carnis nostrae, eamus in terram quam Dominus ostendit: de qua Psalmista loquitur, dicens: »Credo videre bona Domini in [Col. 0935A] terra viventium (Psal. XXVI, 13).« Cum jam senex esset vir iste beatissimus, et uxor ejus, quae etiam sterilis erat, processisset in diebus suis, filium a Deo suscipere meruerunt. Qui cum adolescens factus esset, vocavit Deus Abraham, et dixit ad illum: »Tolle filium tuum, quem diligis, Isaac, et offer illud mihi in holocaustum super unum montium, quem dixero tibi (Gen. XXII, 2).« Ipsum, inquit, filium tuum, quem scio te justum diligere, non Ismaelem dico, sed Isaac: ipsum tolle, et offer mihi in holocaustum: sic volo, sic jubeo sic mihi placet. Et quid fecit tunc Abraham? Considera viri obedientiam: non exspectavit usque mane; sed de nocte consurgens venit ad montem visionis, id est ad montem Sion, qui speculatio interpretatur, in [Col. 0935B] quo postea Dominus crucifixus est; praeparabat se ut filium suum immolaret. Dixitque ad eum Isaac: »Ecce ignis et ligna: ubi est victima holocauti? (Ibid., 7.)« Sicut Joseph refert; jam illius erat aetatis, ut si voluisset a patre jam sene, se defendere potuisset. [(1751) 1Kb] Verumtamen postquam Dei et parentis voluntatem cognovit, non restitit; sed sua sponte se ligari permisit, gaudens quod Dei hostia fieri merebatur. 506 [(1752) 1Kb] Uter tibi horum duorum majoris obedientiae fuisse videtur; cum et Abraham Deo, et filius ejus parenti simul obediret et Deo? Magna quidem in utroque obedientia fuisse videtur, et tali patri talique filio digna. Haec historia non est simpliciter accipienda, sed magnum aliquid aliud significare videtur. Quid enim per Abraham nisi Deum [Col. 0935C] Patrem intelligamus, »qui proprio Filio suo non pepercit, sed pro nobis tradidit illum?« (Rom. VIII, 32.) Quid vero Isaac, nisi Dei Filium Salvatorem nostrum, qui tradidit semetipsum pro nobis oblationem, et hostiam Deo in odorem suavitatis? Egregie autem factum est quod non Isaac, sed aries pro eo immolatus est, quia non Dei Filius secundum divinitatem, [(1753) 1Kb] sed Filius hominis secundum humanitatem, »sicut agnus ad victimam ductus est, et non aperuit os suum (Isaei. LII, 7).« Audiamus itaque Petrum apostolum dicentem: »Christus passus est pro nobis, vobis relinquens exemplum, ut sequamini vestigia ejus (I Petr. II, 21).« Quid est ut sequamini vestigia ejus, nisi ut discatis et custodiatis [Col. 0935D] obedientiam ejus? Longum est, et unius sermonis quantitatem excedit, si velimus omnes ponere, qui per obedientiam Deo placuerunt. Quid dicent igitur monachi inobedientes, et suas voluntates facientes, ac per hoc Deo non placentes; cum tota monachorum religio obedientia sit, et sine obedientia monachus nihil sit? cum viderint non solum rationales creaturas sicut angelos et homines, verum etiam quae sensu et ratione carent jubentis Domini [Col. 0936A] obedire voluntati? Inde est, quod »coeli enarrant gloriam Dei (Ps. XVIII, 1);« inde est quod »venti et mare obediunt ei (Matth. VIII, 27);« inde est, quod terra nostra dedit fructum suum; inde est, quod omne lignum dat fructum in tempore suo. Denique quod virga in serpentem, et aqua mutatur in sanguinem; quod mare aperitur, quod petra fundit aquas, quod manna pluit, quod asina loquitur; quod Jordanis convertitur retrorsum; quod jubente homine sol non movetur, totum hoc obedientia facit. Sunt et alia hujusmodi innumerabilia, quae in divinis voluminibus inveniri et colligi possunt: praesertim qui divinas paginas legerit, ibi cognoscet quantum obedientia possit; ibi videbit ad hominis imperium daemonia fugere, mortuos resurgere, elementa [Col. 0936B] mutari, leprosos mundari, caecos illuminari, paralyticos curari. Sed quid multa? Ibi videbit nihil rerum posse naturam, contra illius voluntatem qui naturam creavit. Sed o miseria semper lugenda, et magis lacrymis, quam verbis exponenda! Omnis creatura est obediens Deo, praeter illam, quae facta est ad imaginem Dei. Solus diabolus, et homo inobediens invenitur; cum nulla alia creatura inobediens inveniatur.



CAPUT XI. De abstinentia.

De virtute abstinentiae ipse Dominus in Evangelio nos admonet dicens: »Videte ne graventur corda vestra in crapula et ebrietate (Luc. XXI, 34).« Nequaquam interdicit nobis manducare et bibere Dominus, [Col. 0936C] et Salvator noster, quoniam ipse [(1754) 1Kb] »scit figmentum nostrum (Ps. CII, 14).« Manducare, et bibere non est peccatum; siquidem et ipse manducavit, et bibit. De quo scriptum est: »Qui peccatum non fecit, nec dolus inventus est in ore ejus (I Petr. II, 22).« Crapula vero, et ebrietas peccatum est, quia superflua sunt, modum excedunt, corda gravant, corpus corrumpunt, libidinem provocant, mentem evertunt, et simul exteriorem [(1755) 1Kb] hominem debilem reddunt. Necessaria Dominus concedit, superflua prohibet. Unusquisque sui corporis mensuram cognovit. Si quis parum comedens crapulatur, et parum bibens inebriatur, etiam de ipso modico aliquid minuat, donec ad mensuram cuncta suscipiat; et non voluptati, sed necessitati obediat. [Col. 0936D] Neque enim fieri potest, ut qui in manducando, et bibendo sequitur [(1756-7) 1Kb] voluptatem, aliquando non veniat ad crapulam, et ebrietatem. Majorum sententia est. Sic comedat monachus, ut semper esuriat, et sic bibat episcopus, ut an biberit nesciat. In talibus ut puto crapula et ebrietas locum non habet. Hinc est autem, quod beatus Petrus Apostolus ait (Ibid. 11): »Obsecro vos tanquam advenas et [Col. 0937A] et peregrinos, abstinere vos a carnalibus desideriis quae militant adversus animam,« quae bella spiritui movent. »Non quasi subjectis vobis praecipio; sed quasi extraneos rogo, ut vos a carnalibus desideriis abstineatis, quae militant adversus animam, quae spiritui bella movent, quae mentem impugnant, etc., et animae munitiones impugnant. Caro enim concupiscit adversus spiritum, et spiritus adversus carnem, ut non quaecunque vultis illa faciatis.« In hac tali pugna, alii carni, [(1758) 1Kb] alii 507 spiritui auxiliantur. E contrario vero spiritum opprimunt, qui carnis desiderium sequuntur. Duae sunt abstinentiae, [(1759) 1Kb] una animalis, altera spiritualis; utraeque magnae, sed major altera, quia majus est abstinere a vitiis quam a cibis. [Col. 0937B] Quamvis et ciborum abstinentia magna sit, ut non solum a prophetis, verum etiam ab ipso Domino sit confirmata. [(1760) 1Kb] Primum enim Moyses, deinde Elias, postea vero ipse Dominus noster Jesus Christus quadraginta diebus et quadraginta noctibus jejunasse leguntur. Beatum vero Joannem Baptistam cujus abstinentiae fuisse putamus? qui vinum et siceram non bibit; cujus cibus locustae et mel silvestre fuisse narrantur. Primi parentes nostri ideo mortui sunt, quia abstinentiam non habuerunt. Jam mortis sententiam Ninivitae acceperant, dicente propheta: »Adhuc quadraginta dies et Ninive subvertetur (Jon. III, 4);« et triduano jejunio liberati sunt. David quoque de sua abstinentia sic ait: »Similis factus sum pelicano in solitudine (Psal. CI, [Col. 0937C] 7).« Pelicanus avis quaedam dicitur esse, cujus magnitudo est ad vulturis quantitatem, semper solitaria et in solitudine moratur, quae tantae abstinentiae est, ut sicut aliae aves saturitate, ita ipsa jejuniis delectatur [(1761) 1Kb] . Talis avis fuit Antonius, talis Paulus et Hilarion, talis beatus Benedictus, quorum deliciae jejunium, quorum vita abstinentia fuit. De talibus autem, et Dominus ad Job loquitur, dicens: »Quis dimisit onagrum liberum, et vincula ejus quis solvit? Cui dedit in solitudine domum, et tabernacula in terra salsuginis. Contemnit multitudinem civitatis, clamorem exactoris non audit, circumspicit montes pascuae suae, et virentia quaeque perquirit (Job XXXIX, 5).« Quos David per pelicanum, [Col. 0937D] eos Dominus per onagrum significat. Est autem onager asinus silvester, nunquam a solitudine recedens, qui propria utens libertate, occidi quidem potest, vinculis hominum domari non potest. Per asinum ergo, qui stultum animal est, illi intelliguntur de quibus Apostolus ait: »Quae stulta sunt mundi elegit Deus, ut confundat fortia, et ea quae non sunt, ut ea quae sunt destrueret (I Cor. I, 17).« Homines namque hujus mundi quasi asinos, et stulta animalia hos viros clarissimos, et Deo amabiles [Col. 0938A] deputabant, quia dimissis hujus saeculi voluptatibus in solitudine habitantes, non quasi homines, sed quasi pecora et bruta animalia vivere videbantur. Nudi, et sine tecto, frigus et calorem die noctuque patiebantur. Ab omni quoque mundana sollicitudine liberi, et vitiorum omnium, atque concupiscentiarum vinculis absoluti, per solitudinem vagabantur, cantantes, et jubilantes, et soli contemplationi vacantes. Et hoc est, quod Dominus ait: »Quibus dedit in solitudine domum et tabernacula in terra salsuginis (Job XXXIX, 6).« Et isti quidem contemnunt multitudinem civitatis, quia mundo, mortui, soli Deo placere desiderant, et mente jam inter angelos conversantes, hominum conversationem non appetunt, dicentes cum Apostolo: »Nostra autem conversatio [Col. 0938B] in coelis est (Philip. III, 20).« Clamorem autem exactoris non audiunt, quia non ventri, sed spiritui serviunt. Iste exactor, venter noster est, cui nisi debitam annonam quotidie persolvimus, quasi impius exactor nos torquere et cruciare non cessat. Tam improbus enim est, ut tota nostra substantia vix ei sufficere possit. Illi tamen ei non obediunt, et alio cibo refecti ejus clamores, et tortiones sic patiuntur, quasi eos non sentiant. »Non« enim »in solo pane vivit homo, sed in omni verbo, quod procedit ab ore Dei (Matth. IV, 4).« Circumspiciunt igitur montes pascuae ejus, et virentia quaeque perquirunt. Isti sunt montes illi de quibus dicitur: »Levavi oculos meos ad montes, unde veniet auxilium mihi (Psal. CXX, 1).« Duo magni montes duo [Col. 0938C] sunt testamenta; caeteri vero tot sunt quot prophetarum libri. In his autem inveniuntur pascua semper virentia, et nunquam deficientia, quibus nulli ciborum apparatus, nullaeque deliciae comparari possunt. His igitur Dei onagri refecti clamorem exactoris non audiunt. Ad hos itaque respiciant, qui abstinentiae bonum cognoscere quaerunt. De qua et Apostolus ait: »Nox praecessit, dies autem appropinquavit. Abjiciamus ergo opera tenebrarum, et induamur arma lucis, sicut in die honeste ambulemus, non in comessationibus et ebrietatibus, non in cubilibus et impudicitiis, non in contentione et aemulatione, sed induimini Dominum Jesum Christum, et carnis curam ne feceritis in desideriis (Rom. I, 12).« Nonne [Col. 0938D] audis quod et Apostolus non necessaria, sed superflua interdicit? Comessationes enim, ebrietates et carnis cura non in necessitatibus, sed in desideriis et voluptatibus superflua sunt. Dominum autem Jesum Christum induit quicunque sapientia, justitia, et veritate, castitate, humilitate, et virtutum omnium honestate vestitur. Ubi abstinentia non est, ibi castitas et honestas esse non possunt. Plantavit vineam Noe, inebriatus est, et nesciens verenda discooperuit (Gen. IX). Ecce verenda quae semper [Col. 0939A] operienda sunt, ebrietate manifestantur. Et ideo Apostolus ait: »Nolite inebriari vino, in quo est luxuria (Ephes. V, 18).« Si tantus patriarcha inebriatus verenda sua celare non potuit, quomodo ebriosus membrorum suorum 508 honestatem castitatemque servabit? Loth quoque vino inebriatus filiarum pudicitiam violavit; quem tantum vino superatum, imo vino sepultum Scriptura commemorat, ut malum quod fecerat ebrius ignoraret. Unde et Salomon non immerito ait: »Visio Samuelis, qua erudivit cum mater sua. Noli, Samuel, noli regibus dare vinum; quia nullum secretum est, ubi regnat ebrietas; ne forte bibant et obliviscantur judiciorum, et mutent causam filiorum pauperis (Prov. XXXI, 1):« Samuel, in quo est Deus, interpretatur, [Col. 0939B] per quem apostolos intelligimus, qui amici Dei appellantur, de quibus ipse Dominus ait: »Vos amici mei estis (Joan. XV, 14);« et: »Sicut dilexit me Pater, et ego dilexi vos (Ibid., 9).« Isti autem a matre instructi; mater enim eorum Ecclesia est, vinum regibus interdicunt. Reges isti episcopi, et sacerdotes sunt, qui alios regentes et corrigentes, ab omni vinolentia et ebrietate ut se custodiant necesse est. Unde et plenus Deo beatus Paulus tales episcopos, et sacerdotes eligi praecepit, qui non vinolenti sed modesti; non ebriosi, sed sobrii sint. Timotheo tamen episcopo dicit, ut utatur modico vino propter stomachum et frequentes infirmitates suas. Diaconos etiam non multo vino deditos esse jubet. Sic igitur Samuel non dat vinum regibus, et [Col. 0939C] dat vinum regibus. Non dat utique ad ebrietatem et superfluitatem; dat autem ad modestiam, et sobrietatem, et corporis necessitatem. Nam et Salvator noster sic a Judaeis reprehenditur, quasi potator vini et amicus publicanorum. Non necessaria igitur, et superflua prohibentur; et vini et concupiscentiae ebrietas mala est; quia nullum secretum est, ubi vel haec, vel illa ebrietas regnat. Tales ebrii non possunt dicere: »In corde meo abscondi eloquia tua, ut non peccem tibi (Psal. CXVIII, 11).« Et multoties amisso sensu, et intelligentia, et bonum malum, et malum bonum dicunt, »ponentes lucem tenebras, et tenebras lucem (Isa. V, 20):« dicentes dulce amarum, et amarum dulce, et utroque vino [Col. 0939D] inebriati pervertunt causam filiorum pauperis. Illius videlicet pauperis, qui cum dives omnium esset, pauper pro nobis factus est. Cum igitur cibi potusque abstinentia tam utilis sit, vitiorum, et voluptatum abstinentiam quam necessariam esse putabimus? »Haec est enim voluntas Dei, ait Apostolus, ut abstineatis vos a fornicatione, ut sciat unusquisque vestrum vas suum possidere in sanctificatione et honore; non in passione desiderii, sicut et gentes quae Deum ignorant (I Thess. VI, 3);« uno verbo omnia vitiorum comprehendit. In eo autem quod ait »non in passione desiderii, sicut et gentes, quae Deum ignorant (Ibid.):« omnis spiritualis, et carnalis [Col. 0940A] abstinentia continetur: et sine mentis carnis que desiderio raro videtur fieri peccatum. Fit tamen aliquando, dum alii alios etiam invitos vel vi, vel blanditiis peccare compellunt.



CAPUT XII. Ubi, id est in quibus, Ecclesia ornatur.

Diximus superius de Ecclesia, et ornamentis ejus. Restat nunc ut suis ornamentis eam indutam videamus, et in ejus specie et pulchritudine delectemur, de qua Psalmista ad Dominum dicit: »Astitit regina a dextris tuis in vestitu deaurato, circumdata varietate (Psal. XLIV, 11).« Haec regina ipsa est de qua loquimur, Ecclesia Dei, quae bene a dextris stare dicitur, quia laeta et prospera ipsi parantur. In judicio, ut Dominus ait, stabunt agni a dextris, [Col. 0940B] haedi autem a sinistris. Multa sunt ejus vestimenta, multa sunt ejus ornamenta; et ideo varietate circumamicta perhibetur; sed nullum ornamentum habet, quod vel aureum, vel deauratum non sit. Nullum sine auro est ei ornamentum. Saepe jam diximus quod per aurum, aut sapientia, aut vitae integritas, et puritas designatur, sine quibus nullum ornamentum pulchrum est, et quodcunque his non decoratur vile et abominabile est. Talibus ornamentis [(1762) 1Kb] ornata dicitur Rebecca, cui servus Abrahae in aure aureas, et armillas aureas, et aurea vestimenta attulisse narratur (Genes. XXIV). Ingredere in templum Salomonis (III Reg. X), et circumspice diligenter, nihil ibi nisi aurum, et ipsum [Col. 0940C] purissimum videre poteris. Quare hoc? quia nihil fatuum et stultum, nihil turpe et immundum in domo Dei apparere debet. Regina Saba, per quam Ecclesia figuratur, veniens ad Salomonem, attulit ei centum et viginti talenta de auro purissimo. Pulchra igitur in vestitu deaurato Ecclesia describitur, ut tota sapiens, tota munda et incorrupta intelligatur, de qua per Salomonem Dominus ait: »Una est columba mea, perfecta mea, immaculata mea (Cant. VI, 9),« de qua et Apostolus ait: »Ut exhiberet sibi gloriosam Ecclesiam non habentem maculam, aut rugam (Eph. V, 27).« Nullum igitur ornamentum illius est, etsi pretiosum, et pulchrum videtur, nisi aurum fuerit. Videntur enim haeretici, pagani, philosophi, et Judaei eadem ipsa ornamenta [Col. 0940D] habere, quibus sponsa Christi utitur; sed in hoc differunt, quod aurea non sunt, quamvis aurea esse videantur. Nulla enim alia sapientia aurea est, nisi ea quae evangelica et apostolica doctrina 509 confirmatur. Quaecunque igitur fides, quaecunque charitas, quaecunque humilitas, misericordia, pax, patientia, justitia, vel obedientia fuerit, si apostolica doctrina auro non splenduerit, falsa est, corrupta est, immunda est, et tanquam mors, et venenum fugienda est. Merito ergo in vestitu deaurato Ecclesia pingitur, cujus omnia ornamenta tam purissimo auro intexta sunt. Semper autem sancta Ecclesia omnibus suis ornamentis induta est, quamvis non [Col. 0941A] simul omnia videantur; aliquando fidei, aliquando spei, aliquando charitatis ornamento induta conspicitur, caeteris quodammodo sub una latentibus et non apparentibus. [(1763) 1Kb] Quando autem fidei incrementum apparet, tunc mirabile videas, daemonia fugere, mortuos surgere, caecos illuminari, paralyticos curari, leprosos mundari, aliaque miracula fieri, quae ab his, qui eodem fidei ornamento vestiti non sunt, impossibilia esse creduntur. Hoc autem fidei ornamento post Christi passionem longo tempore Ecclesiae filii usi sunt, quoniam gentiles et infideles maxime hoc videre delectabantur, hoc ad Christi amorem trahebantur; ita ut manifeste intelligerent omnia possibilia esse credenti. Quando vero spei ornamentum manifestatur, tunc tota in contemplationem [Col. 0941B] erigitur, et a terrenis ad coelestia sublimatur, ut, quamvis corpore in mundo sit, confidenter dicere audeat: »Nostra conversatio in coelis est (Philip. III, 20).«---»Spe enim salvi facti sumus (Rom. VIII, 24).« Et tunc quidem tam magna promittit, ut quodammodo extra se dicat, et in desiderio obediendi inflammet audientes; ita ut cum Apostolo quis audiens dicat: »Cupio dissolvi, et esse cum Christo (Philip. I, 23).« Et cum Psalmista: »Sicut servus desiderat ad fontes aquarum, ita desiderat anima mea ad te, Deus: sitivit anima mea ad Deum fontem vivum, quando veniam et apparebo ante faciem Dei (Psal. XLI, 1).« Sed quid mirum, cum ea indubitanter speranda promittat, »quae nec oculus vidit, nec auris audivit, nec in cor hominis ascendit, quae [Col. 0941C] praeparavit Deus diligentibus se?« (I Cor. II, 9.) Haec autem spei contemplatio facit, ut sponsus aliquando de ea dicat: »Adjuro vos, filiae Jerusalem, per capreas, cervosque camporum, ut non suscitetis, neque evigilare faciatis dilectam, quoad usque ipsa velit (Cant. III, 5).« Hoc spei desiderio tenebatur illa, de qua ipse Dominus ait: »Maria optimam partem elegit, quae non auferetur ab ea (Luc. X, 41).« Si vero in charitatis se ornamento Ecclesia revelaverit, tunc videas omnes se vicissim salutantes in osculo pacis, tunc intelligas, »quam bonum« sit, »et quam jucundum habitare fratres in unum (Psal. CXXXII, 1), et quomodo multitudinis credentium erat cor unum et anima una; erantque illis [Col. 0941D] omnia communia, et nemo dicebat aliquid esse suum (Act. IV, 32).« Quando hoc ornamentum apparet, tunc idem volunt, atque idem nolunt omnes. »Idem enim velle, et idem nolle, ait quidam, firma amicitia est (CICERO).«---»Majorem autem charitatem [Col. 0942A] nemo habet, dicit Dominus, quam ut animam suam ponat quis pro amicis suis (Joan. XV, 13).« Quoties Ecclesiae filii charitatis vestibus induuntur, toties odium, ira, invidia, indignatio, furor, detractio, contentiones, aemulationes, dissensiones fugantur, et perimuntur. Conveniunt enim, sibique vicissim opitulantur charitas et concordia, pax et misericordia, coram quibus haec talia portenta consistere non praevalent. Sunt alia quaedam Ecclesiae ornamenta non artificiose inter se conjuncta, ut unum sine omnibus induere non valeat. Quatuor enim sunt, quorum primum prudentia, secundum justitia, tertium fortitudo, quartum temperantia dicitur; de quibus superius satis locuti sumus. His autem Ecclesiae filii praecipue in Quadragesimis, et magnis [Col. 0942B] solemnitatibus, et si quando concilia celebrantur, indui solent. Et tunc quidem videre, et audire satis suave, et delectabile est, sapientiam praedicantem, justitiam judicantem, fortitudinem separantem, et temperantiam pro quibusdam utiliter interpellantem. At vero humilitatis ornamentum, quando Eclesiae filii induuntur, tunc omnis superbia confunditur, arrogantia dissipatur cum beatae Mariae Virginis sententia: »Deponit potentes de sede, et exaltat humiles (Luc. I, 52);« et Filius ejus Salvator noster eamdem sententiam confirmans, ait: »Omnis qui se exaltat, humiliabitur (Luc. XVIII, 14).« Tunc virginum choros, et monachorum exercitus conspicias lana, et pellibus indutos, quibus indumentis maxime humilitas gloriatur, inter quos et Pater noster Benedictus super [Col. 0942C] eburneam sedens cathedram totum humilitatis ornamentum in duodecim membra partitur. Quando autem, cum misericordiae vestibus se manifestat Ecclesia, tunc hospites colliguntur, nudi vestiuntur, carceres aperiuntur, visitantur infirmi, famelici satiantur; et ipsa mater humilis, et misericordiosissima, Domini sui exempla secuta, pauperibus ministrare, et pedes lavare non dedignatur. Nullum indumentum est, quo magis ornatam eam videre desiderent, quicunque paupertate, infirmitate, vel quacunque calamitate oppressi sunt. Hoc autem vestimento ipse Dominus et Salvator noster indutus dicebat: »Venite ad me, omnes qui laboratis et onerati estis, et 510 ego reficiam vos (Matth. XI, [Col. 0942D] 8);« et: »Sinite parvulos venire ad me; talium est enim regnum coelorum (Marc. X, 14).« Sunt et alia ornamenta, quibus hujus reginae nobilissimae pulchritudo et gloria manifestatur; sed tantilla nos modo dixisse sufficiat.



SENTENTIARUM LIBER TERTIUS [(1764) 1Kb] .
[Col. 0943]


CAPUT PRIMUM. DE NOVO MUNDO.
[Col. 0943A]

Novus homo venit in mundum, qui novum et veterem condidit mundum. Exivit enim a Patre et venit in mundum, ut de immundo faceret mundum, »qui illuminat omnem hominem venientem in hunc mundum (Joan. I, 9).« Sed quomodo venit, qui ubique est, et qui in mundo erat, et mundus per ipsum factus est? Quomodo etiam a Patre exivit, qui a Patre nunquam recessit? Venire Dei apparere est, et quando se ostendit: tunc exire et venire videtur. De quo etiam scriptum est: »Hic Deus noster, et non existimabitur alius ad eum, qui adinvenit omnem viam scientiae. Post haec in terris visus est, et cum hominibus conversatus est (Baruch. III, 37).« Visus est enim per humanitatem, [Col. 0943B] qui videri non potest secundum divinitatem; quia »Deum nemo vidit unquam (Joan. I, 18).« Veniens autem innovavit omnia: secundum hoc, quod ipse dicit: »Ecce nova facio omnia (Apoc. XXI, 5).« »Debemus igitur, sicut Apostolus ait, in novitate vitae ambulare (Rom. VI, 4),« et non veterem, sed novum hominem imitari. Cum a Judaeis Dominus teneretur, alterius mundi se regem esse ostendens, ait: »Regnum meum non est de hoc mundo (Joan. XXVIII, 36).« Quod enim de mundo hoc non esse dicit, alterius mundi regnum suum esse ostendit. Est itaque alius mundus supra hunc mundum, valde excellentioris naturae, et dignitatis, quam sit iste mundus, qui in maligno positus est; de quo ipse Dominus ait: »Si de mundo fuissetis, mundus, [Col. 0943C] quod suum erat, diligeret; quia vero de mundo non estis, sed ego elegi vos de mundo, propterea odit vos mundus (Joan. XV, 4).« Quibus verbis tertium quoque ostendit mundum, per quem Ecclesiam intelligimus, quae de mundo quidem electa est, sed jam nunc de mundo non est. Quia et ipse mundus est, de quo videlicet mundo scriptum est: »Sic Deus dilexit mundum, ut Filium suum unigenitum daret, ut omnis qui credit in illum non pereat, sed habeat vitam aeternam. Non enim venit, ut judicet mundum, sed ut salvetur mundus per ipsum (Ibid. II, 17).« Iste enim mundus, qui salvatur per ipsum, nullus alius, nisi Ecclesia intelligi potest. Hic est igitur ille mundus, de quo Dominus dicit: »Ecce nova facio [Col. 0943D] omnia (Isa XLIII, 19);« [(1765) 1Kb] quoniam, si nova in hoc mundo facta sunt omnia, habet igitur Ecclesia novum coelum, novam terram, novum solem, novam [Col. 0944A] lunam, et stellas novas, et nubes, et pluvias, fulgura, et tonitrua, montes, et silvas, et homines novos, caeteraque omnia, quae tamen per illa vetera significata fuerant, et quamdam cum illis similitudinem habent. Novi enim sunt coeli, de quibus dicitur: »Coeli enarrant gloriam Dei, et opera manuum ejus annuntiat firmamentum (Psal. XVIII, 1).« Nova terra est illa de qua dicitur: »Et terra nostra dabit fructum suum (Ibid. LXXXIV, 13).« Vis videre novum solem? »Vobis timentibus Deum orietur sol justitiae (Malach. VI, 2),« et »fulgebunt justi sicut sol in regno Dei (Matth. XIII, 43).« Vis et novam lunam videre? »Quae est ista quae progreditur, quasi aurora consurgens, pulchra ut luna, electa ut sol, terribilis ut castrorum acies ordinata [Col. 0944B] (Cant. VI, 9).« Beatus quoque Joannes dicit se vidisse mulierem quae erat »amicta sole, et luna sub pedibus ejus (Apoc. XII, 1).« Nova et inaudita luna, quam mulier sub pedibus habet. Nova stella Virgo Maria, quae stella maris interpretatur, et illa de qua dicitur: »Orietur stella ex Jacob, exsurget homo ex Israel (Num. XXIV, 17).« Novum est hoc, ut ex hominibus stellae oriantur. Vide etiam novas nubes, novasque columbas. »Qui sunt isti, qui ut nubes volant, et quasi columbae ad fenestras suas (Isa. LX, 8).« Ecce invenimus novum mundum, qui solus vera definitione dicitur mundus, quoniam ex aqua et Spiritu sancto, de immundo factus est mundus. Hic sit igitur nobis materia loquendi, et in Dei laudibus sermones componendi: ipso adjuvante [Col. 0944C] qui vivit et regnat in saecula saeculorum. Amen.



511 CAPUT II. De coelis novis.

»Coeli enarrant gloriam Dei, et opera manuum ejus, annuntiat firmamentum (Psal. XVIII, 1).« Coeli vocantur sancti apostoli, et quare coeli vocentur dicendum est. Sicut enim illius mundi qui ab initio factus est, qui de coelo constat, et terra, de qua ait Moyses: »In principio creavit Deus coelum et terram (Genes. I, 1),« maxima pars, [(1766) 1Kb] et nobilissima coelum est; ita et hujus novi mundi, de quo Dominus ait: »Non venit Filius hominis ut judicet mundum, sed ut salvetur mundus per ipsum (Joan. III, 17);« majores et clariores caeteris apostoli sunt. De quibus scriptum [Col. 0944D] est: »Principes populorum [(1767) 1Kb] congregati sunt cum Deo Abraham (Psal. XLVI, 10).« Isti sunt illi senatores, de quibus Dominus: »Nobilis in portis [Col. 0945A] vir ejus, quando sederit cum senatoribus terrae (Prov. XXXI, 23).« Quibus ipse Dominus: »Vos qui secuti estis me, sedebitis super sedes duodecim, judicantes duodecim tribus Israel (Matth. XIX, 28),« pro quibus Patrem rogat, dicens: »Pater, ego volo, ut ubi ego sum, et ipsi sint mecum (Joan. XVII, 21).« Totus mundus coelo concluditur, tota Ecclesia catholica inter apostolicae fidei et doctrinae terminos continetur. Quicunque extra hos terminos est, profanus et infidelis est. Unde et per Salomonem a Domino dicitur: »Non transgrediaris terminos quos posuerunt patres tui (Prov. XXII, 28).« Merito igitur apostoli coeli vocantur, cum tantam coeli similitudinem habeant, et nomen. Coelum autem, ut quibusdam placet, ex eo dicitur quod caelatum est, id est [Col. 0945B] variis caelaturis, sive sculpturis depictum, et variatum est. Ibi enim sol, et luna, ibi stellae, et majores et minores positae sunt, quarum splendore et pulchritudine sic decoratum est, ut nihil in creaturis inveniatur, quod pulchritudini ejus valeat comparari. Nam et in templo Salomonis palmae caelatae, et aliae caelaturae valde proeminentes fuisse referuntur; quae quidem omnia apostolis quoque convenire videntur. In eis enim et solem, et lunam, et stellas invenire non est difficile. Ipsi sunt, quibus Dominus ait: »Vos estis lux mundi (Matth. V, 14);« sic eorum fide et doctrina tota Ecclesia illuminata est, sicut solis hujus, et lunae splendore tota terra [(1768) 1Kb] illuminatur, in quibus et virtutum omnium pulchritudo, quasi stellae quaedam coruscant. Si vero a celando [Col. 0945C] coeli dicantur, eo quod arcana celant coelestia, et abscondunt, audio Apostolum quoque dicentem de suis arcanis, quod raptus in paradisum audierit arcana verba, quae non licet homini loqui. Quibus et Dominus sua secreta celare praecipiens: »Nolite, inquit, sanctum dare canibus, vel margaritas spargere ante porcos (Ibid. VII, 6).« De istis ergo dictum est: »Coeli enarrant gloriam Dei, et opera manuum ejus annuntiat firmamentum (Psal. XVIII, 1).« Quamvis et illi alii suo modo Dei gloriam enarrant, et nuntient: alios dixi; quoniam et illi multi sunt secundum illud: »Laudate Dominum de coelis (Psal. CXLVIII, 1);«---»et coeli coelorum, laudate Dominum (Ibid., 4).« Apostolus quoque tres coelos ponit; Moyses [Col. 0945D] duos. Ait enim: »In principio Deus creavit coelum et terram (Genes. I, 1):« ecce unum. Secunda die, »fecit Deus firmamentum in medio aquarum, divisitque aquas quae erant super firmamentum ab his quae erant sub firmamento, vocavitque firmamentum coelum (Ibid., 7).« Ecce alterum. Et hoc quidem est illud coelum, quod per solem, lunam et stellas, quae in eodem fulgent, et nostris oculis revelantur. Primum enim coelum de hoc mundo videre impossibile est, quoniam hoc quod videmus, inter nos, et illud positum est. Sed cujus excellentiae et pulchritudinis [Col. 0946A] illud esse putabimus, cum hujus inferioris tantam esse videamus? Et primum quidem coelum statim eadem die factum, et illuminatum est, dicente Domino: »Fiat lux, et facta est lux (Genes. I, 3).« Hoc autem tertia die, postquam factum est, solem, lunam et stellas suscepisse narratur. Erat igitur sine lumine usque ad hanc diem praesertim cum aquis omnia continentibus nondum appareret arida. Tertia namque die dictum est: »Congregentur aquae quae sub coelo sunt in locum unum, et appareat arida (Ibid., 9).« Nondum igitur arida apparebat, quia nondum firmamentum lumen habebat. Primum vero coelum jam luce sua fulgebat; illa autem lux dies a Domino vocata est, dicente Scriptura: »Vocavitque Dominus lucem diem, et tenebras noctem [Col. 0946B] (Ibid., 5);« dies autem sine luce esse non potuit. Quo autem instrumento lux illius coeli, et illius diei facta sit; cum nondum sol, et luna, vel aliqua luminis instrumenta facta fuissent, dubitari potest. Legimus tamen quod mundus ille non egebat lumine solis, quod nox non erat illic; ubi enim angeli sunt, tenebrae esse non possunt. Nam de sanctis dictum est, quod »fulgebunt sicut sol in regno Dei (Matth. XIII, 43).« Ipse quoque diabolus nunc niger et tenebrosus, propter nimiam claritatem, prius lucifer vocabatur. Ubi igitur tot soles sunt, iste sol ibi necessarius non est. Quoniam autem mundus iste tertia die illuminatus est (primus enim mundus, 512 ut modo diximus, ex quo factus est nunquam lumine caruit), hoc nobis significare videtur quod tertia (ut [Col. 0946C] ita dixerim) aetate, sol justitiae Salvator noster natus de Virgine mundum illuminavit. Primus siquidem dies fuit ab initio usque ad Moysen. Secundus a Moyse usque ad Christum. Tertius vero a Christo Deo Domino nostro usque ad finem saeculi. Et tunc quidem »populus gentium, qui sedebat in tenebris vidit lucem magnam: habitantibus in regione umbrae mortis lux orta est eis (Isa. IX, 2).« [(1769) 1Kb] Caeteri vero dies, qui praecesserant usque ad Christum sine luce fuerunt. Primum igitur coelum, quod cum luce simul factum est. Neque enim coelum postea lux, sed eadem die utraque facta sunt, non ad istum, sed ad illum mundum pertinet, cujus habitatores angeli sunt; cujus et viri sancti post hanc vitam incolae [Col. 0946D] futuri sunt. Per lucem autem, et tenebras, sive per diem et noctem, bonos et malos angelos intelligere possumus, qui, quoniam eadem die divisi sunt, subitam malignorum spirituum ruinam significare videntur. Unde Dominus apud beatum Joannem apostolum et evangelistam, de eorum principe ait, quod »ab initio mendax fuit, et in veritate non stetit (Joan. VIII, 44).« Dicit enim ad Pharisaeos [(1770) 1Kb] : »Vos ex patre diabolo estis, et desideria patris vestri vultis perficere (Ibid.). [(1771) 1Kb] Quoniam loquitur, quia mendax est, et non est veritas in eo. Nostri quoque [Col. 0947A] coeli ad similitudinem firmamenti nequaquam simul et vocati, et illuminati sunt; sed jam tertio anno postquam vocati Spiritus sancti illuminationem accipere meruerunt. Nondum enim, ut beatus Lucas ait, Scripturas intelligebant, quod Christus a mortuis resurgere oporteret (Luc. XXIV, 46). Erant igitur sine lumine, tanta adhuc oppressi caligine. Sicut ergo firmamentum illuminatum est die tertia, sic et apostoli anno tertio illuminati sunt. In eo etiam quod aquae quae sunt supra firmamentum dividuntur ab aquis quae sunt sub firmamento, firmamenti similitudinem apostoli habere videntur. In medio namque quodammodo positi, aquas ab aquis dividunt, quia Novum a Veteri separant Testamentum. Aquas enim ab aquis Apostolus dividit, quando Veteris [Col. 0947B] Testamenti doctrinam, et ritum interdicit. Ait Apostolus: Ego Paulus dico vobis, si circumcidamini, Christus vobis nihil prodest Littera« enim »occidit, spiritus autem vivificat (Galat. V, 2).« Hoc enim firmamentum, isti coeli nos docuerunt quantum aquis legis et Evangelii aquae differant inter sese. Isti igitur sunt illi coeli, qui enarrant gloriam Dei. Sed quo docente, quove instruente, dicat Psalmista: »Dies diei eructat verbum, et nox nocti indicat scientiam (Psal. XVIII, 2).« Dies igitur est ille, qui docet; dies sunt illi, qui docentur. Ille qui docet unus est: illi qui docentur multi dies sunt; sed »melior est dies una in atriis Domini super millia (Ibid. LXXXIII, 10).« Dies itaque Christus est, dies apostoli ejus sunt; quoniam ipse lux est, et tenebrae [Col. 0947C] in eo non sunt ullae; qui suis quoque discipulis ait: »Vos estis lux mundi (Matth. V, 14).« Si autem lux, et dies, sic autem superius scriptum est quia »vocavit lucem diem, et tenebras noctem.« Dies igitur eructat verbum Domini, quia Dominus Salvator noster »vera lux, quae illuminat omnem hominem venientem in hunc mundum (Joan. I, 9):« fidei doctrinam, et verbum praedicationis discipulos docet, et Ecclesiam instruit; quae quidem non immerito propter unitatem fidei singulariter dies dicitur, quamvis multos in se et pene innumerabiles dies contineat: tot enim sunt dies quot et sancti. De quibus dicitur: »Dies formabuntur, et nemo in eis (Psal. CXXXVIII, 16).« Nemo enim inter eos est, nisi dies; nemo in eis nisi clarus et splendidus. Fulgebunt [Col. 0947D] enim sicut sol in regno Dei. Sed, o stultitia! o impietas! o insania! Quamvis dies diei eructet verbum: quamvis ipsa veritas per Filium Dei, et per ipsam sapientiam manifestetur. Sapientia enim praedicat in plateis; tamen nox non erubescit suam indicare scientiam, sive potius insipientiam nocti. Adhuc enim scribae, Pharisaei praedicant quia caeci sunt, et duces caecorum, seipsos, et alios secum in noctis ignorantiae tenebras mergunt. Nox enim sunt isti caeci sine luce, nihilque aliud quam tenebras habent, ideoque nihil aliud quam errorem docent et praedicant. Dictum est autem, qui sunt coeli, quid nuntient, a quo acceperint ea, quae narrant, et nuntiant. Restat nunc, ut audiamus quibus linguis, quibusque [Col. 0948A] sermonibus ea annuntiant. »Non sunt,« inquit, »loquelae, neque sermones, quorum non audiantur voces eorum (Psal. XVIII, 3).« Hoc est enim, quod in Actibus apostolorum legitur, quoniam »loquebantur variis linguis apostoli magnalia Dei (Act. II, 12).« Omnibus linguis loquebantur, id est omnem scientiam docebant. Sed ubi? Vis audire? »In omnem terram exivit sonus eorum, et in fines orbis terrae verba eorum (Psal. XVIII, 4).« Et quid dicebant? »In sole posuit tabernaculum suum, et ipse tanquam sponsus procedens de thalamo suo. Exsultavit ut gigas ad currendam viam (Ibid., 6).« In sole, inquit, id est in luce, in claro, in manifesto posuit 513 tabernaculum suum, id est carnem et humanitatem suam, in qua, velut in tabernaculo divinitas [Col. 0948B] occultata latebat, ut adimpleretur quod scriptum est: »Viderunt omnes fines terrae salutare Dei nostri (Isa. LII, 10).« Erat supra solem, et videri non poterat, humiliavit se, et descendit, ut in sole videretur, et per carnem, quam assumpsit, manifestaretur. »Et ipse tanquam sponsus procedens de thalamo suo (Psal. XVIII, 5):« exsultavit ad currendam viam factus ut gigas, fortis videlicet, et insuperabilis, et non secundum hominum opinionem, sed secundum rei veritatem duplicis naturae, Deus pariter et homo. Gigantes enim secundum hominum opinionem et dii, et homines esse putantur; »potentes a saeculo, sicut scriptum est, viri famosi (Genes. VI, 4).« Processit igitur tanquam sponsus de thalamo suo, quia non solus, sed conjugatus de [Col. 0948C] utero Virginis exivit. In quo videlicet utero Dei filius nuptias fecit, uxorem duxit, et priusquam nasceretur, humanitatem nostram sibi conjunxit. Exsultavit autem ad currendam viam, quia, ut hominem redimeret et salvaret, ipsam cum gaudio sustinuit passionem, et ipse quidem veraciter dicere potuit: »Viam mandatorum tuorum cucurri, cum dilatasti cor meum (Psal. CXVIII, 30).« Hic est enim ille »beatus vir, qui non abiit in concilio impiorum, et in via peccatorum non stetit, et in cathedra pestilentiae non sedit (Psal. I, 1).«---»Qui peccatum non fecit, nec inventus est dolus in ore ejus (I Petr. II, 22).« In hac via cucurrit ipse, in hac exsultavit, in hac et nos currere docuit. »A summo coelo egressio ejus, et occursus ejus usque ad summum [Col. 0948D] ejus (Psal. XVIII, 6).« Hoc est enim, quod ipse ait: »Exivi a Patre, et veni in mundum, iterum relinquo mundum, et vado ad Patrem (Joan. XVI, 28).« Denique a summo ad summum est occursus ejus, quia per omnia aequalis est Patri secundum divinitatem. De quo et Daniel ait: »Aspiciebam in visu noctis; et ecce in nubibus coeli Filius hominis venit; et datum est ei regnum, et honor, et potestas, et usque ad antiquum dierum pervenit (Dan. VII, 13).« Usque ad antiquum namque dierum perveniet Dominus, quando similis Patri et aequalis per omnia apparebit. Si enim esset aliquid secundum divinitatem, in quo differret ab ipso, non utique perveniret usque ad ipsum. Pervenit igitur usque ad ipsum, [Col. 0949A] quia in nullo distat ad ipso. Beati illi coeli, qui sic enarrant gloriam Dei.



CAPUT III De nubibus novis.

»Posuit Dominus tenebras latibulum suum in circuitu ejus, tabernaculum ejus tenebrosa aqua in nubibus aeris (Psal. XVII, 12).«---»Prae fulgore in conspectu ejus nubes transierunt, grando et carbones ignis (Ibid., 13).« Novus mundus [(1772) 1Kb] novas tenebras habet, vetera transierunt et facta sunt omnia nova. Iste mundus Ecclesia est, in qua coeli novi, et terra nova, et homines novi, et omnia nova et munda sunt. Quid igitur nubes, nisi apostolos intelligamus? De quibus scriptum est: »Qui sunt isti, [Col. 0949B] qui ut nubes volant, et quasi columbae ad fenestras suas (Isai. LX, 8).« Et coeli, et nubes, et montes, et fontes, et multis aliis nominibus vocantur sancti apostoli, propter quasdam sibi convenientes significationes. Sed quo volant? Dicat Psalmista: »In omnem terram exivit sonus eorum, et in fines orbis terrae verba eorum (Psal. XVIII, 4).« Unde veniunt: »Educens nubes ab extremo terrae: fulgura in pluviam fecit (Psal. CXXXIV, 7).« Istae nubes pluunt super bonos et malos, et terram infecundam et infructuosam doctrinae pluviis fecundam faciunt. Misera illa terra, quae harum pluviis non irrigatur. Misera Judaea et Synagoga, de qua scriptum est: »Mandabo nubibus meis, ne pluant super eam imbrem (Isa. V, 6).« Unde et Apostolus dicit: [Col. 0949C] »Vobis primum oportebat praedicari verbum Dei; sed quoniam repellitis illud, et indignos vos fecistis aeternae vitae, ecce convertimur ad gentes (Act. XIII, 46).« Volant igitur apostoli quasi nubes [(1773) 1Kb] ubique compluentes, totam terram fecundantes, ad fidem vocantes, miraculis coruscantes et fulgura in pluviam facientes. Fulgura namque in pluviam fiunt, quando miracula doctrinam sequuntur. Sic enim de apostolis in Evangelio dicitur: Quoniam »profecti praedicaverunt ubique Domino cooperante, et sermonem confirmante, sequentibus signis (Marc. XVI, 25).« Per nubes igitur apostolos, per pluviam doctrinam, et tonitrua voces, et per fulgura miracula intelligamus. Unde etiam Jacobus, et Joannes Boanerges, id est filii tonitrui vocantur, quorum altisonis vocibus, [Col. 0949D] quasi magnis quibusdam tonitruis mundus perterritus ab infidelitate ad fidem conversus est. [(1774) 1Kb] Similiter et Bartholomaeus filius suspendentis aquas, novas nubes, atque fecundas, de fonte vitae, de fontibus Israel aquas haurit, salientes in 514 vitam aeternam, quas et tenere et fundere suo tempore novit. His aquis irrigatur tota nostra terra, lavatur corpus et anima nostra. Has autem nubes auster, et aquilo fugat, de quo scriptum est: [(1775) 1Kb] »Ventus [Col. 0950A] aquilo dissipat pluviam (Prov. XXV, 23).«---»Ab aquilone pandentur mala super omnes habitatores terrae (Jer. I, 14).«---»Ponam, inquit diabolus, sedem meam ad aquilonem et ero similis Altissimo (Isa. XIV, 14).« Ipse est igitur, qui nubes fugat, qui sanctos persequitur, qui de infidelium civitatibus apostolos pellit et ad alias civitates fugere compellit. Hoc enim et ipse Dominus eis praecipit: »Si vos persecuti fuerint in una civitate, fugite in aliam (Matth. XX, 23).« Sed si Dominus surgens a somno imperet ventis et mari, illico fiet tranquillitas magna (Matth. VIII, 26). Et dicetur aquiloni: »Surge aquilo,« imo fuge: »et veni, auster, et perfla in hortum meum, et fluent aromata illius (Cant. IV, 16).« Sunt autem venti boni et venti mali; nubes bonae et nubes malae. [Col. 0950B] Malae nubes haeretici et schismatici, qui non pluviam sed [(1776) 1Kb] grandinem ferunt. Ex quibus sagittae et fulgura procedentia, non vitia, sed animas interficiunt. Boni venti de thesauris Domini producuntur, de quibus dicitur: »Qui producit ventos de thesauris suis (Psal. CXXXIV, 7).« Talis ventus est charitas, pietas et misericordia, caeteraeque virtutes, quae de coelestibus thesauris producuntur. His autem feruntur nubes, his apostoli ducuntur: istae cogunt eos volare, mundum peragrare et Evangelium praedicare; unde et apostoli inquiunt, non possumus non loqui ea quae audivimus et scimus. »Charitas enim Dei urget nos (II Cor. V, 14).« Valde conveniens est, ut talibus ventis tales nubes circumferantur, de quibus scriptum est: »Viderunt te aquae, Deus, viderunt [Col. 0950C] te aquae, timuerunt, et turbatae sunt abyssi. Multitudo sonitus aquarum vocem dederunt nubes (Psal. LXXVI, 17).« Sed, quomodo aquae Dominum, vel quibus oculis videre potuerunt? [(1777) 1Kb] Quare etiam timuerunt? Quae sunt istae aquae? Insensibiles enim res videre et timere non possunt. »Aquae multae, dicit Scriptura, populi multi (Apoc. XVII).« Merito populi aquae vocantur, qui semper ad inferiora currunt, et ad mortem festinant. De Jordane tamen dicitur: »Et tu, Jordanis, qui conversus es retrorsum (Psal. CXIII, 5).« Usque inferius currebas; nunc te ad superiora conscendere video. Quid enim per Jordanem nisi populus baptizatus significatur? Ibi coepit baptismi sacramentum: ibi Dominus baptizatus est. Solus igitur iste fluvius, [Col. 0950D] solus populus Christianus superius ascendit et ad coelestia scandit, caeterae vero aquae; caeterique populi in mare demerguntur et in infernum praecipitantur. Istae autem aquae, de quibus dicitur: »Viderunt te aquae, Deus, et timuerunt,« bonae aquae esse videntur, quae Dominum cognoscere et timere meruerunt, unde et turbatae sunt abyssi, quia multitudo facta est sonitus aquarum. Haec, inquit, fuit causa, quod abyssi turbarentur, quod infernus et [Col. 0951A] maligni spiritus formidarent et confunderentur, quia aquae illae, de quibus modo diximus, Dominum viderunt et timuerunt. Insuper et multitudo facta est sonitus aquarum Deum laudantium, et confitentium, et ad finem convertentium. Hoc autem totum factum est, quia vocem dederunt nubes, quia apostolorum tonitrua audita sunt; quia verbi Dei sagittae [(1778) 1Kb] jaculatae sunt et quia miraculorum coruscationes visae sunt. Hoc est enim, quod ait: »Etenim sagittae tuae pertransierunt, vox tonitrui tui in rota. Illuxerunt coruscationes tuae orbi terrae, commota est, et contremuit terra (Psal. LXXVI, 19).« Quid est, commota est et contremuit terra? nisi hoc quod modo dixit: »Viderunt te aquae, Deus, viderunt te aquae et timuerunt.« Bene igitur commota et contremuit [Col. 0951B] terra. Sic enim commoveri et sic contremiscere ad salutem pertinet animarum. Vox autem tonitrui tui in rota facta est, quia apostolorum praedicatio (ipsi enim sunt tonitrua Dei) per totam hujus mundi rotunditatem audita est. Isti ergo sunt, qui ut nubes volant. Istae nubes clarae et praefulgidae. Isti sunt illi cherubim, super quos Dominus ascendit et volavit super pennas ventorum. Et qui prius posuit tenebras latibulum suum, siquidem obscura et tenebrosa erat aqua in nubibus aeris, modo per nubes lucidas et praefulgidas cunctis est gentibus manifestatus. Et quem antea ipsum suum tabernaculum videre non poterat, modo revalata facie ipsi gentiles eum cognoscunt. Cherubim autem scientiae plenitudo interpretatur. Sicut igitur vocantur [Col. 0951C] apostoli nubes, quia fidei doctrinaeque aquis abundant, ita etiam Cherubim vocantur, quia sapientia et scientia pleni sunt. Super hos autem Dominus ascendens volavit, quod gloriam sui nominis cunctis gentibus per eos revelavit. Volavit autem super pennas ventorum, quia principes et sapientes hujus saeculi initio derelinquens, pauperibus et insipientibus se manifestavit. Unde Apostolus ait: »Videte vocationem vestram, fratres quia non multi nobiles, non multi sapientes, sed quae stulta sunt mundi elegit Deus, ut perdat sapientia, et infirma mundi elegit Deus, ut confundat fortia, ut ea quae sunt destrueret (I Cor. I, 26).« Egregie autem 515 potentes hujus saeculi et sapientes venti vocantur, quia ipsi sunt, qui hoc magnum et spatiosum mare, [Col. 0951D] id est mundum ubique ventilant et perturbant. Latibulum autem Dei, legis et prophetarum libri intelliguntur, quia ideo quidem latibulum vocantur, quoniam Dei virtutem et sapientiam Jesum Christum Salvatorem nostrum, ibi latentem, Judaei comprehendere nequiverunt, quamvis die noctuque eos legerent et meditarentur in ea. Et hoc est, quod ait: »In circuitu ejus tabernaculum ejus (Psal. XVII, 12).« Tabernaculum Dei Synagoga fuit, quae circa hoc latibulum usque hodie residens, totum vitae suae tempus casso labore consumit. Unde et Dominus eis dicebat: »Erratis non scientes Scripturas, neque virtutem Dei (Matth. XXII, 29).« Tenebrosa enim [Col. 0952A] aqua in nubibus aeris et valde obscura scientia est in libris prophetarum, quae nisi per Spiritum sanctum intelligi non valet. Nostrae vero nubes clarae et lucidae sunt, quarum pluvia suavis est, quarum doctrina melliflua est, quarum praedicatio et sapientibus et insipientibus conveniens est. Et hoc est, quod dicit: »Prae fulgore in conspectu ejus nubes transierunt (Psal. XVII, 23).« Quo autem transierint, jam superius dictum est: »In omnem terram exivit sonus eorum, et in fines orbis terrae verba eorum (Psal. XVIII, 3).« Sic igitur volant et sic transeunt nubes Dei. Illis autem transeuntibus, grando, et carbones ignis ubique, subintelligitur, sparsi sunt. Istae sunt illae nubes, de quibus dicitur: »Nunquid nosti semitas nubium, magnas et perfectas [Col. 0952B] scientias (Job XXXVII, 6).« Viae namque nubium, magnae perfectaeque scientiae illae sunt, quibus nos apostoli coelestia petere et terrena cuncta despicere docent. Has autem vias sublimes, et magnas, et scientias plus quam perfectas ipse quoque Dominus atque Salvator nos docuit, dicens: »Si vis perfectus esse, vade, vende omnia quae habes, et da pauperibus, et veni, sequere me, et habebis thesaurum in coelo (Matth. XIX, 31).« Nam et ipse nubes est, sicut de seipso scriptum est: »Ecce Dominus ascendit super nubem levem, et ingredietur Aegyptum, et corruent omnia simulacra ejus (Isa. XIX, 1).«



CAPUT IV. De montibus novis.

[Col. 0952C] »Levavi oculos meos ad montes unde veniet auxilium mihi (Psal. CXX, 1).« Et isti montes novi sunt et de novo mundo sunt, ad quos oculos levare et a quibus auxilium exspectare debemus. Isti montes, patriarchae et prophetae, apostoli et doctores intelliguntur, qui a terrenis omnibus elevati et coelo propinquiores effecti, mundana omnia despiciunt. De quibus Dominus ait: »Qui in Judaea sunt, fugiant ad montes: et dicant montibus: Cadite super nos, et collibus: Operite nos (Luc. XXIII, 30).« Isti sunt montes, qui »exsultaverunt ut arietes, et colles sicut agni ovium.« Sed quare exsultaverunt, quia »a facie Domini mota est terra a facie Dei Jacob (Psal. CXIII, 7).« Non sicut lupi et leones, aliaeque bestiae exsultaverunt, quae sanguine gaudent et de crudelitate [Col. 0952D] vivunt. Talis est enim tyrannorum et haereticorum exsultatio, sed sicut oves, sicut agni, sicut mites et absque macula exsultaverunt. Montes quidem, sed non superbi, colles sunt, sed mites, et hoc quidem per arietes et agnos significatur. Laetentur autem, quod commota est terra, quia ab infidelitate ad fidem et ad vitae pascua festinant peccatores Sicut enim sancti vocantur coelum; ita et peccatores vocantur terra. Isti sunt montes aeterni, de quibus dicitur: »A montibus aeternis conturbati sunt insipientes corde (Psal. LXXV; 6).« Caeteri montes non sunt aeterni: »Praeterit enim figura hujus mundi (I Cor. VII, 31).«---»Coelum et terra transibunt [Col. 0953A] (Luc. XXI, 33).«---»Justi autem in perpetuum vivent, et apud Dominum est merces eorum (Sap. V, 16).« Ab his autem omnes insipientes corde, Judaei videlicet et gentiles, ore insipientes, insipientes corde, philosophice loquentes et nihil intelligentes turbati sunt. Quare turbati sunt? Propter signa quae videbant, et quia eis resistere non valebant. Non enim ipsi loquebantur, sed Spiritus sanctus in eis, quibus os et sapientiam Dominus dederat, cui non poterant resistere et contradicere omnes adversarii eorum. Turbati sunt igitur, alii bene, alii male. Alii credentes et alii saevientes. Et »propterea non timebimus, dum turbabitur terra, et transferentur montes in cor maris (Psal. XLV, 3).« Quia »Deus nostrum refugium est, et virtus, adjutor in [Col. 0953B] tribulationibus, quae invenerunt nos nimis (Ibid., 1).« Quid enim cor maris, nisi reges et principes, caeterique potentes hujus saeculi intelligantur? Sic enim sunt isti in hoc mundo, sicut cor nostrum in corpore nostro. Eorum consilio credunt omnes, eorum voluntati obediunt omnes. Isti sunt enim cor maris, illius videlicet maris, de quo dicitur: »Hoc mare magnum, et spatiosum, illic reptilia, quorum non est numerus (Psal. CXXIII, 25).« Quando ergo montes nostri, montes aeterni, sancti apostoli videlicet transferentur in cor maris, in hujus pelagi profundam voraginem, cum trahentur ante reges et principes, quando terra conturbabitur et Ecclesia perterrita contremiscet; tunc utique non erit timendum nobis, quia Dominus refugium nostrum est. [Col. 0953C] Sonuerunt quidem et turbatae sunt aquae ejus, unde ipsi quoque montes ad momentum turbati sunt in fortitudine ejus. Sed neque sic timendum, quia Dominus adjutor noster est in tribulationibus, 516 quae invenerunt nos nimis. Quanto major tribulatio est, tanto amplior est consolatio. Sonabant autem aquae maris: non unus, vel duo, sed tota civitas in martyres fremebat. Montes autem quid faciebant, quid in tanta tempestate martyres agebant? »Conturbati sunt, inquit, montes in fortitudine ejus (Psal. XLV, 4).« Hoc est enim, quod ait Apostolus de tribulatione, quae facta est ei in Asia, quoniam supra modum gravatus est super virtutem; ita ut taederet eum vivere (II Cor. I, 8). Et quid faciebat [Col. 0953D] terrae mons iste fortissimus, cum tot et tantae insurgerent in eum procellae? Audi ipsum dicentem: »Quia neque mors, neque vita, neque aliqua fortitudo poterit me separare a charitate Domini, quae est in Christo Jesu (Rom. VIII, 39).« Merito itaque supra tales montes Ecclesia fundata est, dicente Scriptura: »Fundamenta ejus in montibus sanctis (Psal. XLV, 1).« Unde et ipse Dominus ait: »Ego autem constitutus sum rex a Deo supra Sion montem sanctum ejus, praedicans praeceptum Domini (Psal. II, 6).«---»Venite ergo, ascendamus in montem Domini, et ad domum Dei Jacob (Isa. II, 3).« Nam et ipse Dominus mons vocatur. »Mons« [Col. 0954A] utique Selmon, »mons Domini; mons pinguis; ut quid suspicamini montes coagulatos?« (Psal. LXVII, 17.) Ut Sina mons est iste, »in quo beneplacitum est Deo habitare in eo. Etenim Dominus habitabit usque in finem (ibid.).« Et iste quidem mons Dominus est, caeteri vero non Dominus, sed currus Domini sunt. Illis loquitur propheta, qui Eliam, et Jeremiam, et Joannem prophetam Christum esse putabant. Praecedentia videamus, ut haec planius intelligamus. »Dum, inquit, discernit coelestis reges super eam, nive dealbabuntur in Selmon (Ibid., 15).« [(1779) 1Kb] Quis est iste coelestis? Noster Dominus Jesus coelestium, terrestrium et infernorum rex et dominus; qui, dum discernit, disponit et ordinat reges et magistros super Ecclesiam suam, ea quae superius in hoc [Col. 0954B] psalmo continentur, locutus est. Lege a principio psalmum, et intelliges. Isti autem reges nive dealbabuntur; hoc est nivis candorem et pulchritudinem suscipient. Hunc autem candorem et hanc pulchritudinem suscipiunt sancti, quando baptizantur, quando super nivem dealbantur et ab omni vitiorum macula mundantur. Haec autem purificatio fit in Selmon, id est in Christo. Ipse est enim qui lavat nos a peccatis nostris in sanguine suo. Nemo enim baptizatur, nemo a contagione peccatorum mundatur, nisi in ipso et per ipsum. »Quicunque enim baptizati sumus, in Christo Jesu, in morte ipsius baptizati sumus (Rom. VI, 3).« Selmon imago fortitudinis, vel umbra offendiculi interpretatur. De Christo enim dicit Apostolus: »Qui cum sit splendor gloriae, et [Col. 0954C] figura substantiae ejus (Hebr. I, 3)« Ipse quoque lapis offensionis est, et petra scandali (I Petr. II, 7), in quo non illuminati, sed caeci offendunt, qui non ipsum, sed ejus umbram intuentur, id est non divinitatem, sed solam ejus humanitatem cognoscunt. Umbra enim non spiritus, sed corporis est. Hic est ergo »mons Selmon, mons Domini; mons pinguis, mons coagulatus, mons pinguis.« Ipsa verborum replicatio manifestissime ostendit quanta sapientiae et scientiae ubertate, quanta virtutum omnium fecunditate, quantaque gratiarum pinguedine mons iste abundet. »In ipso« enim, ut Apostolus ait, »habitat omnis plenitudo divinitatis corporaliter (Coloss. II 9).« Ipse est flos de radice Jesse super quem »requiescit [Col. 0954D] Spiritus Domini, spiritus sapientiae, et intellectus; spiritus consilii, et fortitudinis; spiritus scientiae, et pietatis spiritus; timoris Domini (Isai. XI, 2).« Stulti ergo sunt, qui alios montes admittunt, quamvis isti coagulati sint, quamvis pingues et uberes, quamvis mella et lacte fluant, quamvis arbores multas nutriant, quamvis oves, et boves, et multa animalia pascantur in eis; quamvis sapientiae et scientiae fontes deriventur ab eis. Stulti, inquam, sunt, qui illum montem hos esse suspicantur, in quo beneplacitum est Domino habitare, non quasi diversum in diverso, sed quasi idem in eodem. Unde idem ipse Dominus ait: »Ego sum in Patre, et Pater in [Col. 0955A] me est (Joan. XIV, 11);« et: »Ego et Pater unum sumus (Joan. X, 30).« Illi vero alii non Dominus, sed currus Domini sunt, milites Domini, equites et equi Domini, de quibus dicitur: »Qui ascendit super equos tuos, et quadrigae tuae salvatio (Habac. III, 8).« Sunt autem et alii montes, per quos virtutes intelligimus, ad quos ascendere nos oportet, si volumus videre Christum pugnantem, et vincentem, et discipulos eligentem. Si volumus eum videre de paucis panibus multa millia hominum reficientem, et si volumus simul cum apostolis eum videre super coelos ascendentem. Denique et quando transfiguratus est super montem, eum ascendisse evangelista testatur: »Assumpsit enim Petrum, et Jacobum, et Joannem, et duxit eos in montem excelsum seorsum, [Col. 0955B] et transfiguratus est coram eis (Matth. XVII, 1).« Securus Abraham in montibus habitavit. In planitie Loth ab hostibus captus est, sed ab his liberatus, qui in montibus habitabant. David quoque, fugiens Saulem, in locis tutissimis solisque ibicibus perviis demorabatur. Sic et Jacob immolaturus Domino super montem Bethel ascendisse legitur. His igitur et similibus edocemur, si securi esse volumus, si Domino placere, et ejus gloriam videre desideramus, ad montem nobis fugiendum esse. Multi sunt montes, multae sunt virtutes, 517 in quamcunque ascenderis, securus eris. Abraham in monte fidei salvatus est; in monte mititatis Moyses, in monte mansuetudinis David, in monte patientiae Job, et in monte misericordiae Tobias salvati sunt. Beata quoque virgo [Col. 0955C] Maria in monte humilitatis ab angelo inventa est, sicut ipsa ait: »Magnificat anima mea Dominum, quia respexit humilitatem ancillae suae (Luc. I, 47).« Audiamus prophetam, dicentem: »Supra montem excelsum ascende tu, qui evangelizas Sion (Isa. XL, 9).« Ego montem excelsum charitatem intelligo, de quo Apostolus ait: Adhuc excellentiorem viam vobis ostendo, sequimini charitatem. In hunc igitur montem [(1780) 1Kb] praedicant, qui evangelizant Sion. In hunc montem ascendant praedicatores Ecclesiaeque doctores. In hunc beatus Petrus ascenderat, quando ei Dominus oves suas commendavit. Prius enim ter a Domino de charitate interrogatus est, prius charitatem ter professus; et sic pascendarum ovium curam suscepit. In montem Oliveti frequenter [Col. 0955D] ascendere et discipulos secum ducere Dominus consueverat, ut nos quoque in montem [(1781) 1Kb] olei, in montem pacis et misericordiae ascendere, et illic manere gaudeamus: et ita Domino ascendente, viam notemus, per quam post ipsum scandere valeamus. Sunt autem alii montes [(1782) 1Kb] in quos ascendere, et ad quos appropinquare periculosum est. De quibus Propheta ait. »In Domino confido, quomodo dicitis animae meae: Transmigra in monte, sicut passer (Psal. X, 1).« Et Dominus in Evangelio: »Si habueritis, inquit, fidem, sicut granum sinapis, montes quoque transferre poteritis (Matth. XVII, [Col. 0956A] 19).« Mali montes in quibus Loth inebriatus filias proprias violavit. Mali montes Gelboe, quos David maledicens ait: »Montes Gelboe, nec ros, nec pluvia cadat super vos, ubi ceciderunt fortes Israel, Saul, et Jonathas (II Reg. I, 23).« Gelboe lubricum interpretatur: »Fiant, inquit Psalmista, viae eorum tenebrae et lubricum (Psal. XXXIV, 6).« Montes igitur Gelboe haeretici sunt, montes volubiles, montes lubrici et instabiles, in quibus veritas non est; facile cadunt quicunque in eos ascendunt, eis credunt et ad eos confugiunt. Ibi ergo cecidere, ibi usque hodie cadunt fortes Israel, sicut ipse Dominus ait: »Surgent pseudochristi, et pseudoprophetae, et dabunt signa, et prodigia multa; ita ut in errorem inducantur, si fieri potest, etiam electi [Col. 0956B] (Matth. XXIV, 24).« Talis mons fuit Arius, talis Sabellius, talis Simon Magus; tales et multi alii, inter quos ipsi quoque episcopi innumerabiles cecidere. Tales montes maledicti sunt super quos si ros coelestis gloriae, vel pluvia verae spiritualisque doctrinae cecidisset, nequaquam maledicti essent. Hos igitur montes fugiamus et ad montes catholicos redeamus, ad montes pingues, et uberes, et videamus (Joan. XIV, 1) Agnum stantem super montem Sion, et cum eo centum quadraginta millia. »Ego, inquit, constitutus sum rex ab eo super Sion montem sanctum ejus, praedicans praeceptum Domini (Psal. II, 6).«



CAPUT V. De arboribus novis

[Col. 0956C] Postquam de montibus locuti sumus, conveniens erat, ut de arboribus loqueremur; sed quia satis, sicut nobis videtur, de arboribus superius diximus, illo videlicet in loco, ubi de bonis et de malis arboribus Dominus loquitur, quibus boni et mali homines significantur, eadem hic repetere non videtur necessarium, et facilius est chartas revolvere quam eadem ipsa iterum scribere.



CAPUT VI. De animalibus novis.

»Adjuro vos, filiae Jerusalem, per capreas, cervosque camporum, ut non suscitetis, neque evigilare faciatis dilectam, quoadusque ipsa velit (Cant. III, 5).« Nunquam sic filias Jerusalem Salomon [Col. 0956D] sapientissimus adjurasset, nisi per hos cervos et capreas aliud intelligere voluisset. Quis enim per istos adjuratus tali exorcismo a propriae voluntatis intentione reducatur? Quae enim cervis et capreis reverentia exhibenda est, ut tanta per eos adjuratio fieri debeat? Novi igitur cervi et novae capreae apostoli videlicet, et doctores per istos intelligantur, quos quidem tanquam patres honorare, et velut iis, qui nos Domino genuere, omnem reverentiam exhibere debemus. Unde Apostolus ait: »Filioli mei, quos iterum parturio, donec formetur Christus in vobis (Galat. IV, 19).« Itemque: »Et si multos poedagogos habetis, sed non multos patres; in Christo [Col. 0957A] enim Jesu per Evangelium ego vos genui (II Cor. IV, 15).« Nihil igitur majus post Dominum invenire potuit, cui filiae Jerusalem obedire debuissent. Sunt autem filiae Jerusalem animae sanctorum, quae pacem et concordiam diligunt. Siquidem Jerusalem visio pacis interpretatur, et omnem discordiam, lites et contentiones a se repellunt. Dilecta vero omnis anima intelligi potest, quae per fidei Sacramentum. Deo desponsata et conjuncta est. Haec autem dilecta 518 tunc dormire dicitur, quando terrenorum omnium oblita, quasi suavissimo somno in sola Domini contemplatione insoporata quiescit. A tali igitur somno eam suscitare, et a tanta quiete separare, et ad mundi curas velle revocare perfectum est, nisi forte ipsa velit, alio zelo commota, et non aliqua vi, sed [Col. 0957B] fratrum precibus inclinata, ut pro multorum salute ecclesiastica regimina aliquando suscipiat. Hoc autem apertius in Evangelio significatur, ubi, cum Martha dixisset ad Jesum: »Domine, non est tibi curae, quod soror mea reliquit me solam ministrare? Dic ergo illi, ut me adjuvet (Matth. X, 40).« Neque eam surgere coegit, neque surgere vetuit, illius voluntati derelinquens [(1783) 1Kb] , utrum horum duorum potius elegisset. Hoc igitur exemplo tales viri rogari quidem possunt; cogi autem non possunt. Dicat ergo propheta: »Adjuro vos, filiae Jerusalem, filiae concordiae, filiae pacis per capreas, cervosque camporum,« quorum fide et doctrina ad hanc tantam gratiam pervenistis, ut de malis servis sponsae et filiae vocemini, »ut non suscitetis, neque evigilare faciatis [Col. 0957C] dilectam, donec ipsa velit.« Nullam vim ei faciatis, in illius deliberationem, et potestatem omnia [(1784) 1Kb] ponentes. Quando autem apostoli, sicut cervi, vel capreae, vel unicornes, vel cameli, vel onagri, equi vel boves, oves vel arietes, vel hujusmodi aliquid vocantur, tunc in illis animalibus quaerendum est, si fortasse tale aliquid in illorum natura inveniatur, quod virtuti conveniat et apostolicae dignitati non sit contrarium. Omnia enim haec et bonam et malam significationem habere possunt. Fertur quod Plato leves homines et instabiles, capreas et cervos vocare consueverat. Crudeles vero et immites, leones; pigros, fatuos, et asinos; luxuriosos vero porcos et hircos vocabat. Unde factum est, ut quidam stulti verba ejus mala intelligentes ad tantam insaniam [Col. 0957D] pervenissent, ut homines in bestias, et bestias in homines post aliquanta saecula converti crediderint. Hoc illi dixerint. Nos autem quare apostoli, caeterique sancti cervi vel capreae munda animalia et innocua sunt, quae cum multam ab aliis persecutionem patiantur, nullam tamen aliis persecutionem faciunt praeter hoc quod cervi serpentes interficiunt; quod quidem apostolis convenire maxime videtur; quia vitia, et malignos spiritus persequentes, aliam discordiam habere nesciunt, cum ipsos suos diligant inimicos. Sunt autem cervi agiles ad currendum, sed non quantum apostoli, qui parvo tempore non [Col. 0958A] unam tantum provinciam, sed et totum mundum peragrarunt. Capreae quoque, quas Graeci doreadas vocant, acutum visum habere perhibentur; sed acutiorem illi habent, qui Deum ipsum, et cuncta invisibilia mentis oculos contemplantur. Non sunt itaque apostoli cervi, sed propter haec, et similia cervi vocantur. »Sicut enim, ut Psalmista ait, cervus desiderat ad fontes aquarum, ita desiderat anima mea ad te, Deus (Psal. XLI, 2).« Ecce alia similitudo propter quam anima justi cervus appellatur. Vocantur autem apostoli et leones, non quod sanguine gaudeant et crudeles sint, sed quia fortissimi bestiarum, ad nullius timent occasum. Hoc enim de leone scriptum est: Nulli leones tam fortes, quam apostoli fuerunt, nulli tantas bestias interfecerunt, [Col. 0958B] nulli tantos rugitus in deserto dederunt. De istis leonibus est etiam Marcus evangelista. Isti sunt, qui sua fortitudine sedem Salomonis, Ecclesiam Domini defendunt. Vocantur autem apostoli et unicornes, quoniam uno fidei cornu omnes ventilant potestates. Hoc enim animal unum cornu in fronte super nasum habere dicitur; unde et rhinoceros Graece vocatur, quatuor pedum altitudine ita validum et acutum est cornu, ut nulla alicujus animalis fortitudo ei unquam resistere valeat; cum etiam ipsos elephantes ejus impetu perforet et prosternat. Major tamen fortitudo est in cornu et in fide apostolorum, quibus Dominus dedit potestatem, sicut in Evangelio dicitur, calcandi super serpentes et scorpiones, et super omnem virtutem inimici. Nulla [Col. 0958C] virtus excipitur [(1785) 1Kb] , omnis vero inimici hoc uno cornu prosternuntur. Sancti enim per fidem vicerunt regna. »Et omne, quod natum est ex Deo, vincit mundum; et haec est victoria, quae vincit mundum fides nostra (Joan. V, 4).« Haec est igitur causa, quare unicornes apostoli dicantur; et non solum apostoli, verum etiam ipse Dei Filius unicornis vocari non dedignetur. Unde est illud: »Et aedificavit [(1786) 1Kb] sicut unicornium sacrificium suum (Psal. LXXVII, 69).« Bene autem sicut unicornis, quia »ipse Dominus fortis et potens, Dominus potens in praelio (Psal. XXIII, 8).« Talis virtus et fortitudo necessaria fuit, ut tantum aedificium fundaretur. Alibi quoque de eo scriptum est: »Vox Domini confringentis cedros, et confringet Dominus cedros Libani; [Col. 0958D] et comminuet eas tanquam vitulum Libani, et dilectus quemadmodum filius unicornium (Psal. XXVIII, 5-6).« Ecce attende quanta hujus unicornis sit fortitudo, qui sola voce tantas talesque cedros confringere potest. Quid enim per has cedros, nisi mundi hujus virtutes et potestates intelligamus, quarum quidem, aliae bene, aliae male confractae sunt, voce 519 evangelica super eas intonante. Et illae quidem bene confractae sunt, de quibus templum aedificatur; malae vero, quae exciduntur et in ignem mittuntur. Vitulus vero Libani ille mihi esse videtur, qui in festivis diebus ad templum oblatus, in frusta divisus [Col. 0959A] et comminutus, Domino offerebatur. Ad hujus igitur similitudinem arbores istae comminuuntur, sive seipsos immolando Domino, sive in ignem mittantur jubente Domino. Vocatur autem Libanus Jerusalem, dicente propheta: »Aperi, Libane, portas tuas, et devoret ignis cedros tuas (Zach. XI, 1).« Quando enim potentes Jerusalem, qui per cedros significantur, in ipsa civitate ab hostibus trucidabantur, tunc etiam quasi vitulus immolandus, cedri Libani comminuebantur. Quod autem sequitur: »Et dilectus filius, sicut filius unicornium;« tale est ac si diceret: Dilectus Dei Filius sic veniet, sic pugnabit, sic sua fortitudine omnia prosternet et superabit, sicut unicornis, unicornimque filius. Nam et David, caeterique reges, et judices Israel ex quibus secundum carnem Salvator [Col. 0959B] noster originem traxit, quasi unicornis, omnes gentes circa se sua fortitudine vicerunt et prostraverunt. Dicitur autem de unicorne, quod nullo ingenio capi vel teneri queat; sed, si virgo speciosa opponitur ei, ad quam cum omni mansuetudine conveniens, dum in ejus sinum se humiliat, a venatoribus capitur vel tenetur. Similiter autem et Salvator noster nunquam teneri potuisset, nisi in Virginem venisset et carnem de ea suscepisset, Vocantur et apostoli onagri, asini silvestres; de quibus ipse Dominus ad beatum Job loquitur, dicens: »Quis dimisit onagrum liberum, et vincula ejus quis solvit? Cui dedi in solitudine domum et tabernacula in terra salsuginis. Contemnit multitudinem civitatis, clamorem exactoris non audit. Circumspicit [Col. 0959C] montes pascuae suae, et virentia quaeque perquirit (Job XXXIX, 8).« Haec autem superius exposuimus in illo sermone, qui de abstinentia editus est. Et quod viri sancti onagri dicantur, satis haec verba manifestare videntur. Equi praeterea et boves vocantur apostoli, quoniam per ipsos et bella sua fecit et agrum suum coluit Dominus. Nullum animal tam idoneum ad bellum, sicut equi nullum tam idoneum ad agriculturam, sicut boves, invenitur. Isti sunt illi equi, de quibus dicitur: »Qui ascendis super equos tuos, et quadrigae tuae salvatio.« Hos ille equus albus significat in Apocalypsi super quem Dominus cum arcu sedere describitur, qui corona datur, quia ad hoc exivit, ut vinceret. Isti sunt, de quibus scriptum est: »Nescivi. Anima mea conturbata [Col. 0959D] est propter quadrigas Aminadab (Cant. VI, 11).« Interpretatur autem Aminadab, spontaneus populi sui. Ipse est autem Salvator noster, qui spontaneam mortem sustinuit, ut populum suum a morte perpetua liberare. Hunc autem Synagoga non cognovit; quia, sicut ipsa dicit, cum vili apparatu et rusticano comitatu incedere vidit. Isti sunt illi duodecim boves a quibus mare aeneum portatur, quod baptisma significatur. Isti sunt, de quibus Apostolus ait: »Non alligabis os bovi trituranti (I Cor. IX, 9).« Canes quoque vocantur apostoli, quoniam oves Domini contra lupos latronesque custodiunt. De quibus dicitur: »Lingua canum tuorum ex inimicis ab ipso (Psal. LXVII, 24).« Vocantur autem et [Col. 0960A] arietes de quibus scriptum est: »Omne pecus Cedar congregabitur tibi, arietes Nabaioth ministrabunt tibi (Isai. LX, 7).« Et Salomon: »Aries, inquit, succinctus renes non est rex, qui resistet ei (Prov. XXX, 31).« Quales sunt isti arietes, qui et Domino ministrant et contra reges pugnare non timent? Tales arietes sunt Petrus et Paulus, qui gladio spiritus succincti Neronem ipsum regem omnium nequissimum et crudelissimum superaverunt, et Simonem magum de aere praecipitaverunt. Interpretatur autem Nabaioth propheta principii, illius videlicet principii, qui ait: »Ego principium, qui et loquor vobis (Joan, XVI, 25).« De cujus prophetia, quicunque biberit, valde dignum est, ut Domino ministret. Si velimus omnia animalia, per quae apostoli [Col. 0960B] figurantur, scribere, non sermonem, sed magnum volumen nos edere oporteret. Addat igitur unusquisque ad haec quod sibi placuerit, nobis autem tantula dixisse sufficiat.



CAPUT VII. De potestatibus novis.

»Ecce nos reliquimus omnia, et secuti sumus te, quid ergo erit nobis? Vos, inquit Dominus, qui reliquistis omnia et secuti estis me, centuplum accipietis in hac vita, et post hanc, vitam aeternam possidebitis. Et quia secuti estis me, sedebitis super sedes duodecim, judicantes duodecim tribus Israel (Matth. XIX, 27).« Novus mundus, novum imperatorem, novos reges, novos duces, novos principes et [Col. 0960C] judices habet. Novi autem reges, duces, principes et judices apostoli sunt. Et in Domino quidem novi, quia omnibus mundi hujus potestatibus, quaecunque fuerunt, sunt, vel erunt sapientiores, potentiores, fortiores, justiores et ditiores sunt. Sapientiores quidem sunt, quia omnem veritatem edocti sunt; sicut ipse Dominus ait: »Cum autem venerit ille Spiritus veritatis, docebit vos omnem veritatem (Joan. XVI, 13).« Sapientiores item sunt, quia os et sapientiam a Domino susceperunt, cui non possunt resistere nec contradicere omnes adversarii ejus. Unde Apostolus ait: »Sapientiam loquimur inter 520 perfectos (I Cor. II, 6).« Sunt autem et potentiores, quia non solum in terris, verum etiam in coelis obtinent potestatem. Sic enim ipse [Col. 0960D] Dominus ait: »Quaecunque ligaveritis super terram, erunt ligata et in coelis; et quaecunque solveritis super terram, erunt soluta et in coelis (Matth. XVIII, 18).« Non sufficit eis terra, ipsi coeli in eorum principatu et imperio continentur. Habent potestatem claudere et aperire, suscipiunt quos volunt, quosque volunt excludunt. Quid de eorum fortitudine dicam, quos etiam ipsi maligni spiritus formidant? Eis quidem venientibus fugiunt et ante eorum praesentiam stare non possunt. De divitiis autem quid attinet dicere, cum tam divites sint, ut nihil amplius habere concupiscant? Sunt enim, ut Apostolus ait, »sicut egentes, multos autem locupletantes, tanquam nihil habentes, et omnia possidentes (II Cor. VI, 10).« [Col. 0961A] Ille ditissimus est, cui sua sufficiunt. Sola necessaria habebat Diogenes et cunctis imperatoribus ditior erat, quia nihil amplius habere volebat. Pauper est, qui mendicat; mendicant autem imperatores, non quidem voce (quamvis aliquando et voce) sed desiderio, quia hujusmodi pro una domo, quam habent, centum desiderant. Contra autem Dominus ait: »Vos qui reliquistis omnia,« centum accipietis in hac vita, quia satis habebant et nihil amplius cupiebant. Ipsa autem sufficientia plus quam centuplum computatur [(1787) 1Kb] . Susceperunt igitur sancti non solum centuplum, verum etiam plus quam centuplum, quia cum Christo adhaerent, omne ipsorum desiderium finitum est, quod eis avaritia suscitare poterat. Major est sufficientia omnibus divitiis. Qui [Col. 0961B] igitur sufficientiam habet, omnes, et plusquam omnes divitias habet. Habent ergo non solum centuplum, sed plus quam centuplum. Sequitur: »Vos, qui secuti estis me, sedebitis super sedes duodecim, judicantes duodecim tribus Israel (Matth. XIX, 28).« Illi soli digni sunt judicare, qui sequuntur Jesum; qui eadem post ipsum via incedunt; qui veritatem et justitiam diligunt, et hominis personam non respiciunt. Tales sunt judices nostri, tales sunt sancti apostoli, qui sedentes super sedes duodecim judicant duodecim tribus Israel. Sed quare super sedes duodecim; quia totidem sunt mundi partes, secundum illud: »Quando dividebat Altissimus gentes, quando separabat filios Adam, constituit terminos populorum, juxta numerum filiorum Israel (Deut. [Col. 0961C] XXXII, 8).« Hanc autem divisionem tunc Dominus fecit [(1788) 1Kb] , quando ad praedicandum discipulos ire praecepit, dicens eis: »Ite in universum mundum, praedicate Evangelium omni creaturae (Marc. XIX, 20).« Nullam mundi partem reliquit, qui mundum universum praedicari jussit. Sic igitur divisit Dominus gentes, et ita separavit filios Adam, ut alii per Petrum, alii per Joannem, atque alii per alios converterentur ad fidem. Hoc autem et illud significare videtur, quod in Psalmis de Christo legitur: »Pro patribus tuis nati sunt tibi filii; constitues eos principes super omnem terram (Psal. XLIV, 17).« Pro patribus enim Salvatori nostro filii nati sunt, quia, secundum numerum patrum factus est et numerus filiorum. Duodecim quippe fuerunt filii Jacob, ex [Col. 0961D] quibus Synagoga tota manavit. Duodecim et sunt filii Christi, ex quibus Ecclesiae multitudo pullulavit. Non dedignatur Salvator noster eos dicere patres, ex quibus secundum carnem originem duxit. Audi ipsum dicentem: »In te speraverunt patres nostri, speraverunt, et liberasti eos (Psal. XXI, 5).« Vocantur igitur apostoli et reges, et principes. Vocantur duces, et judices, vocantur et aliis nominibus, quae viris convenire valeant. O judices super omnes [Col. 0962A] judices, qui non solum homines, sed ipsos quoque angelos judicabunt! Hoc enim et Apostolus ait: »Nescitis quia et angelos judicabimus?« (I Cor. VI, 3) in illo tremendo judicio, cui omnis rationalis creatura astabit; quando et angeli, et homines omnes simul in unum convenient, quando nobilis in portis Ecclesiae sponsus, et Dominus cum his senatoribus terrae judicibus sedebit. Ille quoque superbus cum omni suo exercitu ibi astare necesse habebit, qui supra coelos ascendere, et sedem suam ponere minabatur. Ad istorum sententiam damnabitur, ille, qui eos ipsos accusare non cessat. Isti ergo soli reges et principes; isti soli duces et judices dicendi sunt; isti sunt, de quibus dicitur: »Principes Juda duces eorum, principes Zabulon, principes Nepthali [Col. 0962B] (Psal. LXVII, 28).« Isti sunt illi reges, de quibus dicitur: »A templo tuo in Jerusalem tibi offerent reges munera (Ibid. 30).« Sunt autem apostoli et pastores, non qui oves pascant herbis, sed qui animas reficiunt spiritualibus verbis. Si pastores sunt et oves habent. Oves eorum nos sumus, si tamen oves sumus. Si vero oves non sumus, de eorum gregibus non sumus, quoniam isti pastores non custodiunt nisi oves. Unde et Petro a Domino dicitur: »Si diligis me, pasce oves meas (Joan. XXI, 17).« Et Dominus de seipso ait: 521 »Ego sum pastor bonus, et cognosco oves meas (Joan. XI, 14).« Vis esse ovis? Esto humilis et innocens: esto patiens et mansuetus, pelle superbiam et rapacitatem, nulli noceas, nulli injuriam facias, [Col. 0962C] lacte tuo vivant pauperes Christi, et lanis tuis calefiant. Tales pastores tales oves diligunt. Sunt autem negotiatores, et tales, qui terrena coelestibus, et transitoria aeternis commutare valeant. Isti sunt illi negotiatores, qui, inventa una pretiosa margarita, venditis omnibus, eam emerunt. Isti sunt, quibus Dominus peregre proficiscens tradidit bona sua, dicens: »Negotiamini, dum venio (Luc. XXIX, 13);« cui redeunti omnem pecuniam multiplicatam restituunt. Unde et unicuique eorum congratulans ait: »Euge, serve bone et fidelis, intra in gaudium Domini tui (Matth. XXV, 21).« De Ecclesia scriptum est, quia »facta est quasi navis negotiatoris, seu institoris de longe portans panem suum (Prov. XXXI, [Col. 0962D] 14).« Isti negotiatores neminem fallunt, et incomparabiles, magnasque divitias vili pretio vendunt. Architecti quoque sunt sancti apostostoli non inferiores Beseleel, et Ooliab, quos omni sapientia Dominus replevit ad tabernaculum testimonii construendum. Illorum structura, et operatio jam nimia vetustate consumpta et soluta est; horum autem aedificium manet in aeternum. Illi auro, et gemmis, isti virtutibus induunt sacerdotes, de quibus dicitur: »Sacerdotes tui induantur justitiam, et sancti [Col. 0963A] tui exsultent (Psal. CXXXI, 6).« Illi autem istos figurabant, quorum operatio, si spiritualiter intelligatur, non illorum, sed justorum est. Qualis architectus beatus Paulus, qui de seipso loquitur, dicens: »Secundum gratiam, quae data est mihi, ut sapiens architectus, fundamentum posui. Fundamentum autem aliud nemo potest ponere, praeter id, quod positum est, quod est Christus Jesus. Si quis autem superaedificat super fundamentum hoc, aurum, argentum, lapides pretiosos, ligna, fenum, stipulam, uniuscujusque opus manifestum erit. Dies enim Domini declarabit, quia in igne revelabitur, et uniuscujusque opus quale sit, ignis probabit. Si cujus opus manserit, qui superaedificaverit, mercedem accipiet. Si cujus opus arserit, detrimentum patietur: ipse [Col. 0963B] autem sic salvus erit, sic tamen quasi per ignem (I Cor. III, 10).« Haec verba longa indigent expositione, in quibus jam a pluribus laboratum est. Ego tamen quod intelligo breviter dicam. Fundamentum Christus est, super quod tota Ecclesia, et boni et mali fundati sunt. Unde ipse Dominus ait: »Omnem palmitem in me non ferentem fructum tollet eum (Joan. XV, 2),« ostendens etiam malos palmites per baptismi sacramentum in se esse fundatos. Et quamvis aliquando tollendi sint, adhuc tamen in Christo sunt, quoniam in Ecclesia sunt. Aurum autem, argentum, et lapides pretiosi bona opera sunt, lignum vero, fenum, et stipula peccata intelliguntur. Magnam igitur injuriam facimus huic tam nobili fundamento, quando illud in nobis peccata nostra portare [Col. 0963C] et sustinere cogimus. De ipso tamen scriptum est, quod peccata nostra portavit, et pro nobis dolet (Isa. XIII, 11). Sustinet enim, et libenter exspectat, tantum ut convertamur, et poenitentiam agamus, et sarcinam inutilem abjiciamus. Quod si fecerimus, salvi erimus, sic tamen quasi per ignem. Quicunque enim digne conversus fuerit et poenitentiam egerit, non solum a minoribus, ut quidam intelligere noluerunt, verum etiam a majoribus peccatis liberabitur, et salvus erit. Omne enim peccatum, dicit Dominus, et omnis blasphemia remittetur hominibus, spiritus autem blasphemiae, per quam in malo perseverantia intelligitur, non dimittetur (Matth. XII). Ecce omne peccatum dimittitur, dicit Dominus, unum tantum excipitur, quod illi quidem [Col. 0963D] faciunt, qui poenitere nolunt. Dimittitur quidem per poenitentiam omne peccatum, sed non penitus dimittitur poena peccati. In baptismo vero utrumque dimittitur. De martyribus quoque nulla post martyrium poena exigitur. Potens est igitur Dominus, et breviare, quantum voluerit, et penitus dimittere cui voluerit poenam peccati. »Beatus igitur ille, cui non imputavit Dominus peccatum (Psal. XLI, 2).« Gaudeant itaque poenitentes, quia peccata dimissa sunt eis; timeant tamen, quia nesciunt, an adhuc poena peccati dimissa sit eis. Quacunque enim die conversi fuerint, si tamen digne conversi fuerint, salvi erunt. Et hoc quidem per ignem. Salvi igitur sunt, sed ignis manet; peccatum dimissum est, sed non poena peccati. [Col. 0964A] Legimus quosdam post mortem miraculis claruisse, et tamen purgatorio deputatos fuisse. De quibus dubitari non potest, et peccata eis dimissa fuisse, et poenam peccati dimissam non fuisse. De talibus igitur dictum est: »Si cujus opus arserit, detrimentum patietur, ipse vero salvus erit, sic tamen quasi per ignem (I Cor. III, 10).« Caeteri vero homines, quorum peccata ardebunt, non utique salvabuntur per ignem, sed potius aeternum mittentur in ignem; caeteri, inquam, homines, praeter eos, qui poenitentiam egerunt de peccatis suis. Poenitentiam agere dico, sine poenitentiae remedio de hac vita non exire; qui enim sine poenitentia moriuntur, sine fine cruciabuntur. Hoc est enim illud unum peccatum, quod non dimittitur hominibus, neque in hoc saeculo, neque in futuro. »Vigilate [Col. 0964B] itaque, dicit Dominus, quia nescitis diem, neque horam (Matth. XXV).« Sunt autem et alia nomina apostolis valde convenientia, quae his, quae dicta sunt superaddere potest, qui longiorem vult facere sermonem



522 CAPUT VIII. De mari novo, et novis piscatoribus.

»Hoc mare magnum et spatiosum: illic reptilia, quorum non est numerus. Animalia pusilla, et magna: illic naves pertransibunt (Psal. CIII, 25).« Narrat Matthaeus evangelista, quod Dominus, et Salvator noster transiens juxta mare Galilaeae vidit Petrum, et Andream et Joannem, et vocavit eos, dicens: »Venite post me, faciam vos fieri piscatores hominum (Marc. I).« Quando audio homines [Col. 0964C] pisces vocari, et Christi discipulos piscatores hominum fieri, quod ad litteram quidem intelligi non potest, necessario novum mare et nova retia, et novos piscatores et novos pisces intelligere cogor. Novum igitur mare mundus iste, de quo modo superius diximus: »Hoc mare magnum et spatiosum, illic reptilia, quorum non est numerus.« Retia Evangelia, pisces homines, piscatores vero apostoli sunt. Tantum est hoc mare, quantus et mundus, in quo animalia magna sunt, et ut in Genesi legitur cete grandia, per quae reges et principes, caeterique majores, et potentiores homines intelliguntur. Pusilla vero animalia, et reptilia, quorum non est numerus, caetera hominum multitudo infinita uniuscujusque sexus, cujuscunque aetatis, cujuscunque ordinis et conditionis, cujuscunque [Col. 0964D] linguae et nationis intelligi potest. Sicut autem pisces maris, alii mites sunt, et simpliciter vivunt; alii vero raptores sunt, qui alios persequuntur, et devorant; ita et in hoc mundo inter homines fieri videmus, et simplicem turbam a latronibus et iniquis hominibus quotidie devorari, multisque modis devorari conspicimus. Est autem hoc in mari, et draco ille magnus, serpens antiquus qui est diabolus, et Satanas, quem Dominus formavit ad illudendum ei. De quo et ad beatum Job ipse Dominus loquitur, dicens: »Ecce Bechemoth, quem feci tecum, fenum quasi bos comedit. Ipse est principium viarum Dei, qui fecit eum, applicabit gladium ejus (Job XL, 10).« Huic montes herbas ferunt, omnes bestiae agri ludent [Col. 0965A] ibi. Creatura Dei est diabolus, ipse eum formavit, ipse eum fecit, sed non qualis est, eum fecit. Quod enim ait: »Draco iste, quem formasti ad illudendum ei (Psal. CIII, 26),« non de prima ejus creatione intelligendum est; sed quia per superbiam elevatus in veritate non stetit, talis postquam cecidit, formatus est. Ideo ad talem formam, talemque suae infirmitatis mensuram redactus est, cui jam homines illudere possunt. Nisi enim sic ligatus a Domino teneretur, quis illius superbiae astutiaeque resistere potuisset? Unde et dicitur: »Qui fecit eum, applicabit gladium ejus (Job XL, 14).« Si enim gladius ejus plicatus non fuisset, quis tanti acuminis vulnera ferre potuisset? Gladii igitur applicatio virtutis illius infirmitatem ostendit. Omnes autem illi illudunt [(1789) 1Kb] , [Col. 0965B] quicunque eum fugiunt, et ad poenitentiam redeunt. Quoniam bene beatus Paulus ei illusit, qui cum Ecclesiam persequeretur in ore ejus, et intra illius dentes jam stringebatur, mox ad fidum conversus, tristem cum reliquit. Sic et Maria Magdalena eum decepit, quae conversa ad Dominum »optimam partem elegit, quae non auferetur ab ea (Luc. X, 42).« Uno sermone illuditur ei, et uno verbo jam devorata de ipso ejus ventre rejicitur praeda. Sufficit peccatrici suam culpam dicere, et ab eo ulterius teneri non potest. Valde ergo illuditur ei, multumque complicatus est gladius ejus. Vocatur autem Bechemoth, quod bestia interpretatur, quoniam crudelis est et sensu bestiali utitur. Angelica namque dignitate privatus, bestias crudelissimas [Col. 0965C] per omnia imitatur. Ecce, inquit, Bechemoth, quem feci tecum, quem feci sicut te (unus est enim utriusque creator) fenum sicut bos comedit. Dicat propheta: »Vere fenum est populus, siccatum est fenum, et cecidit flos (Isa. XL, 8).« Non ergo viros et sapientes, sed populum stultum et indisciplinatum comedit Bechemoth. Ipse est enim principium viarum Domini. Ipse ante alias creaturas factus esse creditur; quod sic tamen intelligi potest, ac si diceretur: Ipse est causa atque principium ut via Domini, quae una erat, in duas vias divideretur, ut jam non omnes per unam viam coelos ascenderent, sed alii per aliam viam in infernum descenderent, dum aliis dicatur: Ite, aliis dicatur, Venite. Et huic montes herbas ferunt. Mali montes qui diabolum [Col. 0965D] nutriunt, et draconi cibum ministrant. Cibus diaboli, et refectio ejus peccatum est. Qui plus peccat, majora ei convivia parat. Nulli igitur sic ei serviant sicuti mali reges et principes; sicuti omnes avari et divites, qui per montes significantur. Isti enim non solum peccaut, sed et alios secum peccare compellunt. Considera modo quanta homicidia, quantae rapinae, quanta percurbatio per eos ubique fiat. Unde et bene dicitur: »Omnes bestiae agri ludunt ibi (Job [Col. 0966A] XL, 15).« Bestiae agri vitia sunt, et maligni spiritus. 523 Istae igitur bestiae ludunt ibi, id est in montibus supradictis, in cordibus videlicet iniquorum. Ibi dilectantur, ibi suaviter requiescunt, ibi theatra faciunt, et palatia construunt. Illuc socios introducunt, ut faciant novissima eorum pejora prioribus. Misera illa pecora, miserae illae animae quae tam crudelium bestiarum habitatio facte sunt. Tales pisces habitant in hoc mari, ubi reptilia, quorum non est numerus, ubi animalia pusilla et magna, ubi et draco iste, quem Dominus formavit ad illudendum ei; de quibus usque modo locuti sumus. In magnum et profundum pelagus mittuntur piscatores apostoli, qui in hoc mare piscatum veniunt. Difficilis piscatio est, ubi et pugnare, et piscari [Col. 0966B] necesse est. Hinc ponunt retia ad pisces capiendos; inde gladios extendunt ad hostes pellendos. Quid dicam, quod quidam pisces sua sponte capiuntur, et retia ingrediuntur, qui postea eadem retia scindere et dissipare nituntur? Tales pisces fuere Arius, Sabellius, et Manichaei, et multi alii, qui apostolicam praedicationem, et catholicam fidem evacuare conati sunt; a quibus sancta Ecclesia, navesque apostolicae magis fatigatae et concussae sunt, quam ab ipsis etiam tyrannis, qui cruentis eam gladiis persequebantur. Hanc tam immensam perturbationem praeviderat Propheta, cum diceret - »Qui descendunt mare in navibus, facientes operationem in aquis multis. Ipsi viderunt opera Domini, et mirabilia ejus in profundo. Dixit, et stetit spiritus [Col. 0966C] procellae, et exaltati sunt fluctus ejus. Ascendunt usque ad coelos, et descendunt usque ad abyssos, anima eorum in malis tabescebat. Turbati sunt, et moti sunt sicut ebrius, et omnis sapientia eorum devorata est. Et clamaverunt ad Dominum, cum tribularentur, et de necessitatibus eorum liberavit eos. Statuit procellam ejus in auram, et siluerunt fluctus ejus, et laetati sunt, quia siluerunt, et eduxit eos in portum voluntatis eorum (Psal. CVI, 23 et seq.).« Paucis verbis apostolorum praedicationem, miraculorum efficaciam, tyrannorum saevitiam, et coelitus datam consolationem Psalmista comprehendit. Quando enim sancti Apostoli, aliique doctores in hujus maris profundissimum pelagus ad praedicandum descendebant facientes operationem in aquis [Col. 0966D] multis, id est in populis multis, per singulas videlicet civitates, mortuos suscitantes, caecos illuminantes, leprosos mundantes, paralyticos curantes, et alia mirabilia facientes, tunc ipsi viderunt opera Domini, et mirabilia ejus, quae in hoc profundo Dominus per eos operabatur. »Dixit, et stetit spiritus procellae, et exaltati sunt fluctus ejus [(1790) 1Kb] (Ibid.).« Sic igitur, et tunc eo jubente turbatum est mare, et exaltati sunt fluctus ejus, alii bene, alii [Col. 0967A] male [(1791) 1Kb] . Alii per ipsos, alii contra ipsos. Alii dicebant, dimittantur, quia boni sunt, alii dicebant, occidantur, quia mali sunt. Alii videntes signa, quae faciebant, deos eos vocabant, et usque ad coelos laudibus exaltabant: alii indignantes et super eos impetum facientes, in abyssum mergere conabantur; et hoc est, quod ait: »Ascendit usque ad coelos, et descendit usque in abyssum (Ibid).« Unde anima illorum in malis tabescebat, tantos aliquando cruciatus ferre non valens. Inde est, quod Apostolus ait: »Nolo ignorare vos, fratres, de persecutione quae facta est nobis in Asia, quoniam supra modum gravati sumus: ita ut taederet nos etiam vivere (II Cor. I, 8). Turbati sunt itaque et moti sunt, sicut ebrius, non calice vini inebriati, sed calice [Col. 0967B] passionis et afflictionis. Et omnis sapientia illorum deglutita est; sicut beatus Job de seipso ait, dicens: Cogitationes meae dissipatae sunt, torquentes cor meum (Job. XVII, 11).« Bonae namque cogitationes, quibus vir sanctus in Dei contemplatione vacare solebat, tantarum angustiarum afflictione dissipatae erant; tantaque erat vis passionis et doloris numerositas, ut nihil aliud cogitare posset. Sic igitur et in hoc loco omnis eorum sapientia dolorum immensitate aliquando deglutita est. Cumque eam ferre non possent, clamaverunt ad Deum, et exauditi sunt, et eduxit eos in portum voluntatis eorum. Aliquando enim nec ipsa tormenta sentiebant, quae illis ab ipsis inferebantur. Quod bene quidem in Evangelio significatum est, quando discipuli clamantes [Col. 0967C] dixerunt: »Domine, salva nos, perimus. Qui surgens, imperavit ventis, et mari, et facta est tranquillitas magna (Matth. VIII, 26).« Haec autem maris hujus tam immensa perturbatio a temporibus apostolorum usque ad tempora Constantini imperatoris sanctam Ecclesiam instanter perturbavit, et vix aliquando quievit. Inde vero pax, et tranquillitas facta est, Christi piscatores quieti, et securi piscari, et sagenam ad terram trahere coeperunt. De qua in Evangelio dicitur: »Simile est regnum coelorum sagenae missae in mare, et ex omni genere piscium congreganti, quam, cum impleta fuisset, educentes, et secus littus sedentes, elegerunt bonos in vasa sua, malos autem foras misere (Matth. XIII, 47).« Sed [Col. 0967D] non sagena plena est, adhuc pisces ingrediuntur; »cum autem plenitudo gentium introierit; 524 tunc omnis Israel salvus fiet (Rom. XI, 25);« tuncque malis piscibus reprobatis, boni ad vitam ducentur aeternam.



CAPUT IX De avibus novis.

Legimus in Genesi Dominum praecepisse ut aquae producerent et pisces secundum genus suum, et aves in species suas. Et factum est ita. »Benedixitque eis Deus, et ait: Crescite, et multiplicamini, [Col. 0968A] et replete aquas maris, avesque multiplicentur super terram (Genes. I, 23).« Pisces, et aves unam originem habent, et utraque ex aquis creata sunt. Alieri profunda petunt, alterae ad coelestia elevantur. Boni sunt illi, et illae, quia inter omnes alias creaturas isti primam benedictionem accipere meruerunt. Per hos igitur viri sancti significantur, qui ex aquis regenerati sunt. »Nisi« enim »quis renatus fuerit ex aqua, et Spiritu sancto, in regnum Domini non intrabit (Joan. III, 5);« qui et profunda Scripturarum, quae per aquas significantur, penitus rimantur, et virtutum alis ad coelestia elevantur. Sed satis de piscibus modo superius locuti sumus. Dignum est ut de avibus amodo loquamur. Nisi per istas aves, quae ante nos volare videmus, aliae aves [Col. 0968B] significarentur, longe melioris digniorisque naturae, nunquam Ecclesia columba vocaretur, dicente Domino: »Una est columba mea (Cant. VI, 8):« nunquam Joannes evangelista aquila diceretur; nunquam David rex, et pelicanus, et nicticorax, et passer vocaretur, sicut vocatur, teste Scriptura: »Similis factus sum pelicano in solitudine, et sicut nycticorax in domicilio. Vigilavi, et factus sum sicut passer solitarius in tecto (Psal. CI, 7).« Et non solum homines, verum etiam ipsi angeli avium speciem, atque naturam suscipere videntur. Ubique alatos et pennatos eos esse videmus. Volare quoque magis, quam incedere describuntur, quod avium quidem proprium est. Vela quoque tabernaculi opere plumario facta leguntur (Exod. XXVI). [Col. 0968C] Et quatuor animalia in Ezechiele, et Apocalypsi plena oculis ante et retro senas habere alas scribuntur. »Et primum quidem animal simile est homini, secundum simile leoni, tertium vero simile vitulo, quartum autem simile aquilae volanti (Ezech. I, 8, et Apoc. IV, 6).« Similiter autem et Isaias: »Vidi, inquit, Dominum sedentem super solium excelsum, et plena erat omnis terra majestate ejus, et ea quae sub ipso erant, replebant templum. Seraphim stabant super illud, sex alae uni, et sex alae alteri (Isa. VI, 1).« Aves igitur in mari, aves in terra, aves in coelo, et aves super coelum. Omnia clementa nos volare docent, omnia nos ad superiora et coelestia provocant. »Quis« igitur »mihi dabit [Col. 0968D] pennas sicut columbae, et volabo, et requiescam?« (Psal. LIV, 7.) Jam aves facti sumus, quia in aquis regenerati sumus. Alae solummodo desunt nobis [(1792) 1Kb] . Penna struthionis absimilis est pennae accipitris et herodii, qui inter alias aves velocissimi sunt; struthio vero propter alarum infirmitatem a terris se elevare non valet. Habet igitur alas, sed infirmas, habet pennas debiles. Tales sunt hypocritae, et haeretici, qui accipitres, et herodii esse videntur, sed struthiones sunt, neque habent alas, quibus volare valeant, vel ad coelestia erigantur. [Col. 0969A] Alae igitur virtutes sunt, alae bona opera intelliguntur, sine quibus volare non possumus. Ipsae nos ferant, ipsae ad coelestia elevent. Habes humilitatem, ala tibi est. Habes misericordiam, ala tibi est. Habes patientiam, ala tibi est. Quot virtutes habes, tot alas habes. Si habes charitatem, ut Deum et proximum diligas, duas alas habes, quae tibi ad volandum sufficere possunt. Seraphim tamen et quatuor animalibus non sufficiunt duae alae; senas enim habent, quoniam aliis volant, aliis capita pedesque tegunt. Per caput et pedes, initium et finem intelligimus. Velant igitur animalia caput suum, ne forte ab eis quaerere velimus ea quae ante mundi initium facta sunt. Velant autem similiter et pedes, quoniam ea quae post mundi finem in hoc mundo futura sunt [Col. 0969B] nequaquam nobis pandere volunt. Unde Isaias deos gentium irridens, ait: »Dicite mihi, quae prima fuere, et ultima quae futura sunt, et dicam quod dii estis vos (Isa. XLI, 23).« Sed non potestis; et ideo nihil estis. Superfluum igitur esse videtur, vel ea quaerere, quae ante mundi initium fuere, vel ea quae post finem futura sunt. Nam et si quaeras, nemo est qui tibi dicat. Si posses a capite et a pedibus animantium istorum alas amovere, tunc forte prima et ultima scire posses. Solent enim homines haec quaerere, et quamvis ex superabundanti, in talibus laborare, scire cupientes an post mundi finem coelum volvatur, sol, et luna, et stellae solito ruore circumferantur, an flumina currant, fontes prorumpant, utrum arbores et herbae sint, et multa [Col. 0969C] alia, quae hominum curiositatem movere solent. Haec autem interrogantibus honestissime respondetur: Seraphim, et quatuor animalium pedes obvolutos esse, et videri non posse; exspectandum tamen esse, donec alae amoveantur. Volant autem duabus alis, illis videlicet quae in medio sunt, quia de omnibus quae in hoc mundo fiunt a principio usque ad finem plenissime loquuntur. Sunt autem plena oculis ante 525 et retro, quia et futura vident, et praeterita non ignorant. Quidquid in eis est, lumen et claritas est. Quot verba, tot oculi in eis sunt. Quicunque ea non credunt, caeci et sine lumine sunt. Unde et quibusdam Dominus ait: »Erratis, nescientes Scripturas neque virtutem Dei (Matth. XXII, 29).« [Col. 0969D] Sunt igitur oculi in Scripturis intelligentiae videlicet spirituales, quibus viri sancti illuminati errare non possunt. Hos autem oculos Pharisaei non habentes, caeci a Domino vocantur, et duces caecorum. Dictum est autem quid per animalium alas, et quid per oculos significetur. Utinam et nos alas ad volandum habeamus, et oculos ante, et retro, quibus et recto itinere ad Deum veniamus, et peccatorum memores simul cum Psalmista dicamus: »Quoniam iniquitatem meam ego cognosco, et delictum meum contra me est semper (Psal. L, 4).« Et ante quidem oculos habemus, si via regia incedimus, si mala fugimus, [Col. 0970A] et bona tenemus. Unde et Salomon ait: »Sapientis oculi in capite ipsius: stultus in tenebris ambulat (Eccle. II, 14).« Retro vero oculos habent, qui antiquorum memores patrum eorum vitam et sanctam conversationem imitari conantur; sicut ille qui dicebat: »Cogitavi dies antiquos, et annos aeternos in mente habui (Psal. LXXVI, 6).« Retro enim oculos habebat, quando dies antiquos cogitabat: ante vero oculos, quando annos aeternos in mente habebat. Si solum istum versiculum custodiamus, et ante et retro oculis pleni sumus. Nec vacat a mysterio, quod animal primum hominis faciem habere describitur, per quod videlicet Matthaeum apostolum et ejus evangelium intelligimus. Ipse enim a Christi nativitate incipiens perfectum hominem, et de hominibus [Col. 0970B] natum eum ostendit esse, totam ejus ab Abraham usque ad ipsum genealogiam describens. Marcus vero leonis faciem habere videtur, in cujus evangelii principio vox in deserto clamare describitur. Lucas autem beatus bovis faciem habet, quoniam a sacerdotio scribere incipit, quod maxime propter sacrificia institutum est. Bos autem inter alia sacrificia major est hostia. Quare autem aquilae faciem Joannes habeat ipsius Evangelii initium apertissime ostendit. »In principio,« inquit, »erat Verbum, et Verbum erat apud Deum, et Deus erat Verbum (Joan. I).« Qui sic loquitur longe sublimius quam aquila volat. Istae tamen quatuor animalium facies tam diversae aliquid nobis conferre videntur; quoniam homo ad rationem, leo ad fortitudinem, [Col. 0970C] bos ad laborem, et aquila ad contemplandum [(1793) 1Kb] nos provocat. Homo denique praedicare, leo pugnare, bos laborare, et aquila volare nos docet. Has igitur animalium species imitemur [(1794) 1Kb] ; istae nobis sint in exemplum. Non respiciamus ad struthionem, cujus alae infirmae sunt, non attendamus ad hypocritas, qui se fingunt esse quod non sunt, quibus tunc alae deficient quando eis maxime necessariae erunt: alas potius accipitris et herodii suscipiamus, non ut aliquid rapiamus, verum ut obedientiam nobis injunctam celerrime faciamus. Talium enim avium, alarumque omnium, quae de rapina vivunt, alae quidem, et pennae bonam significationem habere possunt, ungues vero et rostra, et [Col. 0970D] actionem, et significationem impiam gerunt. Per tales enim significantur maligni spiritus, quorum omnis operatio furtum et rapina est. Istae sunt illae aves quas abigebat Abraham. Istae sunt quae rapiunt bonum Dei verbum de corde hominum, ne credentes salvi fiant. Talibus avibus totus hic aer plenus est, quae quoniam veloces et invisibiles sunt, magnam ubique cunctis hominibus persecutionem faciunt.



CAPUT X. De fluminibus novis.

»Fluminis impetus laetificat civitatem De: sanctificavit [Col. 0971A] tabernaculum suum Altissimus (Psal. XLV, 5).« Legimus in Genesi quod fluvius egrediebatur de paradiso, qui deinde dividitur in quatuor capita. Nomen primo Phison: secundo Gyon [(1795) 1Kb] : tertio Tigris: quarto Euphrates. His autem irrigatur, et fertilis redditur tota illa terra. Legitur autem similiter [(1796) 1Kb] in Apocalypsi, quod de illa nobilissima civitate, cujus muri ex lapidibus pretiosis aedificati sunt, cujus singulae portae ex singulis margaritis factae sunt, cujus plateae ex auro purissimo stratae sunt: quod fluvius inde egrediebatur, cujus aqua lucidissima est, quasi crystallus. Sunt etiam et per ripam fluminis arbores nobilissimae, quae ferunt fructus duodecim per singulos menses, quarum ipsa folia gentibus sunt ad sanitatem. Haec ad [Col. 0971B] litteram intelligere ipsa natura prohibet, nobisque aliud valde sublimius quam id quod littera sonat significare videntur; praesertim cum alibi scriptum sit: »Flumina plaudent manibus in idipsum (Psal. XCVII, 8). Quomodo autem flumina, quae manus nullas habent, manibus plaudere possunt? Nova sunt ista flumina, et de novo mundo sunt. Novus mundus haec civitas Dei est, quam fluminis impetus laetificat. Hoc autem flumen Christus est, cujus affluentissima sapientia, et scientia sanctam Ecclesiam laetificant. Unde et alibi dicitur: 526 Sapientia praedicat, foris clamitat, in plateis dat vocem suam (Prov. VIII, 1).« Haec et in templo clamat, dicens: »Si quis sitit, veniat, et bibat, et de ejus ventre fluent aquae vivae (Joan. VII, 38).« Hic est [Col. 0971C] ille fons, de quo dicitur: »Quoniam apud te est fons vitae (Psal. XXXV, 10).« Qui et mulieri Samaritanae loquitur, dicens: »Qui biberit ex aqua, quam ego dabo ei, fiet in eo fons aquae salientis in vitam aeternam (Joan. IV, 14.)« Hic igitur fluvius, quo paradisus mundatur, et Ecclesia laetificatur, in quatuor capita dividitur, per quae quatuor Evangelia significantur. Et primum dicitur Phison, quod oris mutatio interpretatur. Evangelica namque praedicatio ora hominum, linguasque mutavit, ut qui prius falsos deos laudabant et praedicabant, nunc unum et verum Deum, ejusque mirabilia laudent et praedicent. Quid enim, nisi Evangelium, beati Pauli os mutavit? Ut qui prius circumcisionem praedicabat, [Col. 0971D] postea, mutato ore, loquitur dicens: »Circumcisio nihil est, et praeputium nihil est (I Cor. VII, 19).« Lege sanctorum historias, et videbis illum, qui paulo ante Jovem ut Deum omnipotentem laudabat, mox, ore mutato, Jovem ipsum non Deum esse, sed daemonium affirmat. Videbis et illum, qui vanas poetarum fabulas ludendo, et insaniendo cantare solebat, hymnos et psalmos jubilare. Hanc autem oris et linguarum mutationem facit Phison, quia sermo evangelicus et ora mutorum solvit, et linguas infantium disertas facit. Quanta tunc oris mutatio facta est, quando apostoli, qui vix una lingua, utpote pauperes et rusticani, loqui noverant, mox divinitus [Col. 0972A] inflammati omnibus linguis loqui coeperunt? Gyon autem pectus interpretatur. Respice nunc ad pectus pontificis, et vide ibi rationale. Quaere etiam quare pontifices de sacrificiis pectusculum in partem suscipiant; ideo fortasse, quia de pontificis pectore Gyon iste fluvius, qui pectus dicitur, fluere debeat. Et revera semper de pectore populus Christianus, et Domini civitas laetificetur et satietur. Cor enim in pectore est, in quo est sedes et fons totius sapientiae et scientiae. De hoc fluvio bibebat beatus Joannes, quando super pectus in coena recumbens vidit illud quod postea scripsit: »In principio erat Verbum, et Verbum erat apud Deum, et Deus erat Verbum (Joan. I).« Quandocunque de fluvio Gyon bibere volumus, ad pectora pontificum respiciamus. [Col. 0972B] Ideo enim sic ornata sunt, ut magnum ibi sapientiae thesaurum reconditum intelligamus. Tigris vero sagitta dicitur, quia hic fluvius quasi sagitta velocissimus est. Sed quid tantae velocitatis, ut evangelica praedicatio, quae quocunque discurrens, satis brevi tempore mundum universum implevit? Jam ab Jerusalem usque Illiricum nobilis ille sagittarius beatus Paulus praedicaverat Evangelium, cum se in Hispaniam proficisci velle dicebat, ut ibi quoque Evangelii sagittas effunderet. »Misit« enim Dominus »sagittas suas, et dissipavit eos. (Psal. XVII, 15).« De quibus et alibi dicitur: »Etenim sagittae suae pertransierunt (Psal. LXXVI, 18.)« Quid enim aliud quam sagittae sunt Evangeliorum verba, quibus maligni spiritus fungantur, et totus vitiorum exercitus perimitur et [Col. 0972C] dissipatur? Unde scriptum est: »Nisi conversi fueritis, gladium suum vibrabit, arcum suum tetendit, et paravit illum, et in ipso paravit vasa mortis; et sagittas suas ardentibus effecit (Psal. VII, 13).« Istae sunt illae »sagittae potentis acutae, cum carbonibus desolatoriis (Psal. CXIX, 4).«---»Sicut« enim »sagittae in manu potentis, ita filii excussorum. Beatus vir, qui implevit desiderium suum ex ipsis: non confundetur, dum loquetur inimicis suis in porta (Psal. CXXVI, 4, 5).« Verba Dei in sagittas convertuntur, quibus nullae inimicorum munitiones resistere possunt. Unde et discipulis Dominus ait: »Ego dabo vobis os et sapientiam, cui non poterunt resistere et contradicere omnes adversarii vestri (Luc. XXI, 15).« Restat nunc Euphrates, qui fertilitas interpretatur, [Col. 0972D] quae interpretatio quantum Evangeliis conveniat, omnibus patet. Respice in mundum universum evangelica praedicatione ab errore ad fidem conversum, et tunc intelliges quam fertilis fuerit Euphrates, quantumque nobis sua fertilitate contulerit. Hanc autem fertilitatem Psalmista admirans ait: »Mihi autem nimis honorificati sunt amici tui, Deus, nimis confortatus est principatus eorum. Dinumerabo eos, et super arenam multiplicabuntur (Psal. CXXXVIII, 18 et seq.).« Unde et alibi ait: »Annuntiavi, et locutus sum, multiplicati sunt super numerum (Psal. XXXIX, 6).« Hinc et Dominus discipulis ait: »Non vos me elegistis; sed ego elegi vos, ut eatis, et [Col. 0973A] fructum afferatis, et fructus vester maneat (Joan. XV, 16).« Hinc est etiam quod per Salomonem de Ecclesia dicitur: »Venter tuus acervus tritici vallatus liliis (Cant. VII, 2).« Quoniam enim ager Dei, vinea Dei, hortus Dei, sancta videlicet Ecclesia tam fructifera est, hoc facit iste Euphrates, cujus flumine perfunditur et irrigatur. Haec sunt quatuor flumina paradisi de uno fonte procedentia, et de uno Christi pectore emanantia, quibus totus irrigatur mundus. Ab his autem et multa alia flumina orta sunt. Tot enim sunt flumina, quot et librorum volumina. Habet enim et Vetus Testamentum suos fluvios, qui nisi istis fluminibus commisti fuerint, simulque convenerint, mortiferi sunt, et insuaves ad bibendum. »Littera enim occidit, spiritus autem vivificat [Col. 0973B] (II Cor. III, 5); Apostoli verba sunt. Si autem simul conveniant, omnem superant potionem. Sunt [Col. 0974A] autem et alia flumina, et ipsa mortifera, quorum aquae, quia amarae sunt, homines interficiunt. De quibus in Apocalypsi Joannes apostolus ait, se vidisse 527 stellam magnam ardentem, quasi faculam in tertiam partem fluminum cecidisse (Apoc. VIII, 10). Nomen autem stellae dicitur absinthium. Mortui sunt autem multi homines de aquis, quia amarae factae sunt. Per haec autem flumina omnium haereticorum, philosophorum et poctarum erronea scriptura intelligitur. Quae quoniam duobus Novi et Veteris Testamenti fluminibus non convenit, non immerito tertia pars fluminum vocatur. Fuge has aquas, Christiane; amarae et mortiferae sunt. Nota sunt flumina, nota sunt sanctarum Scripturarum volumina, notae sunt aquae salientes in vitam aeternam, [Col. 0974B] de quibus qui biberit non sitiet ultra.



SENTENTIARUM LIBER QUARTUS.
[Col. 0973]


CAPUT PRIMUM. De sancta Trinitate.
[Col. 0973B]

»Audi, Israel, Dominus Deus tuus, Deus unus est. [Col. 0973C] Non habebis Deum alienum absque me (Deut. VI; Exod. XX).« In Psalmis quoque scriptum est: »Israel, si me audieris, non erit in te Deus recens, neque adorabis Deum alienum; ego enim sum Dominus Deus tuus (Psal. LXXX, 9).« Haec Judaei legentes et non intelligentes irrident Christianos, quasi non unum sed tres deos colant. Quibus digne satis Dominus in Evangelio ait: »Erratis, nescientes Scripturas neque virtutem Dei (Matth. XXII, 29).« Nos enim non tres deos, sed Deum unum in tribus personis colimus, et adoramus Patrem, et Filium, et Spiritum sanctum. Deus quidem unus est, sed personae tres sunt. Nam Pater Deus est, et Filius Deus est, et Spiritus sanctus Deus est: non tres tamen dei, sed unus est Deus. Tres enim istae personae una essentia [Col. 0973D] sunt, una deitas, una virtus, una majestas, una sapientia, una fortitudo, una omnipotentia, unum lumen, unum principium, una claritas, et quaecunque aliae sunt, praeter personalem proprietatem, quae de una persona dicuntur, et de omnibus pariter dicuntur. Et qualiter enim Pater, taliter et Filius, et Spiritus sanctus Deus est; omnpotens est, fortis, magnus, et sapiens est, et quaecunque alia simili modo dici possunt. Non tamen tres dii, vel tres omnipotentes sunt, sed unus Deus, unus omnipotens, unus fortis, magnus et sapiens. Personalis autem proprietas haec est, ut Pater genitor, Filius genitus, Spiritus vero sanctus nec genitor, nec genitus, sed ab utroque procedens credatur et intelligatur. Haec autem fides nostra non argumentis, non syllogismis, non humanis rationibus [Col. 0974B] edita est, sed solis sanctarum Scripturarum auctoritatibus, non ab homine inventis, sed divinitus inspiratis firmata. Unde et Judaeis non credentibus, [Col. 0974C] sibi contradicentibus Dominus ait: »Si crederetis Moysi, crederetis utique et mihi, de me enim ille scripsit (Joan. V, 46).« Si quis quaerat ubi de se ipso scripserit Moyses, audiat ipsum dicentem: »In capite libri scriptum est de me (Psal. XXXIX, 9). Ab ipso coepit Moyses; ipsum in capite posuit, ut Judaeus cito facileque inveniat, quem invenire non vult, nec laboret quaerendo, cum nisi per ipsum ad caetera, quae ibi scripta sunt, pervenire non valeat legendo: In principio, inquit, fecit Deus coelum, et terram, et Spiritus Dei ferebatur super aquas (Gen. I, 1, 2).« Conveniens fortasse fuerat ut nomen Patris prius poneretur, qui ubique maxime ab ipso Filio honoratur; sed noluit hoc Moyses, imo Spiritus sanctus, qui loquebatur per Moysen. Prius nomen [Col. 0974D] Filii posuit, ne Judaeus quaerendo erraret. Sed dices fortasse, Quid est principium? Ipse tibi respondeat, ipse tibi dicat. Dixit aliquando, sed non intellexisti; iterum dicat, si forte intelligas: »Ego principium, qui et loquor vobis (Joan. VIII, 25).« Crede igitur Moysi, crede auctoritatibus Scripturarum, vel ipsa auctoritas te cogat, et Spiritus sanctus te compellat, ut unum Deum in tribus personis confitearis. Ecce statim in capite hujus libri, qui inter alios primus est, unus Deus, et tres personae positae sunt. Deus videlicet Pater, qui fecit coelum et terram, et Spiritus Dei, per quem Pater, et Filius disposuit, et ordinavit quaecunque facta sunt in coelo, et in terra. Hoc enim videtur significare, quod dicitur: »Spiritus Dei ferebatur super aquas (Genes. I, 2)« Spiritus [Col. 0975A] namque Sanctus a Patre Filioque procedens utriusque consilio voluntateque disponit quidquid per Filium Pater operatur. Quia enim Filius Sapientia vocatur, ut tam pulchrum opus a sapientia factum intelligatur; merito per Filium, qui Sapientia dicitur, factum perhibetur, quamvis a tota sancta et individua Trinitate factum 528 esse non dubitetur. Bene autem Pater, et Filius in Spiritu sancto, qui utrique communis est, disponere dicuntur quaecunque eis disponere placet, ut communis sit dispositio, quorum communis est operatio. Fecit igitur Deus coelum et terram, per quem Patrem intelligimus. Deus enim commune nomen est, et sicut ad Patrem, ita et ad Filium pertinet, et ad Spiritum sanctum. Sed quia praedixerat, in principio fecit, necessario Pater [Col. 0975B] intelligitur, quia per principium, id est per Filium, operatus est [(1797) 1Kb] . Prima itaque persona Pater, secunda principium, id est Filius, tertia vero Spiritus Dei, qui super aquas ferebatur, per quem Spiritus sanctus manifestissime demonstratur. Si nihil amplius scripsisset Moyses, solum hoc, quod in capite hujus libri scriptum est, sufficere poterat ad fidei nostrae assertionem, ut unum Deum in tribus personis colere debeamus. Pulchre igitur per Psalmistam Dominus ait: »Holocaustum et pro peccato non postulasti; tunc dixi: Ecce venio, ut faciam voluntatem tuam (Psal. XXXIX, 8).« Et quasi ab aliquo interrogaretur quis esset, ait: »In capite libri scriptum est de me (ibid., 9).« Quod tale est ac si diceret: Ego sum illud principium, quod in capite [Col. 0975C] libri scriptum est, in quo coelum Pater creavit et terram. Quia ideo nunc Patris voluntatem facere veni, quoniam per sacrificia et holocausta mundus salvari non potuit. Hanc fidem habuit Moyses. Quam fidem David quoque habuerit, videamus: »Verbo Domini, inquit, coeli firmati sunt, et spiritu oris ejus omnis virtus eorum (Psal. XXXI, 6).« Nulla differentia est inter eos: quod unus dicit, uterque dicit. Una fides utriusque est; unum Deum in tribus personis uterque adorat et veneratur. Dominus enim, et Verbum Domini, et Spiritus Domini, tres personae sunt, et unus Deus, a quibus coelum et terra creata sunt. Et vide quomodo unus Spiritus loquitur in utroque. Vide quomodo id, quod ait Dominus: »In capite libri scriptum est de me,« in utroque conveniat. [Col. 0975D] »In capite« namque »libri scriptum est de me: In principio erat Verbum, et Verbum erat apud Deum, et Deus erat Verbum.« Igitur quod in capite libri scriptum est, Dei Filius intelligitur, ut et nos inveniamus Christum in capite libri nostri, et Judaei eumdem inveniant in capite libri sui, et nostri. Quem enim David, et Joannes »Verbum« vocaverunt; ipsum Moyses »principium« dixit. Idem ergo per Verbum, et principium significatur. Sed nobis Verbum vocari debuit, qui docibiles sumus, qui ipsius verbum et doctrinam audire et discere parati sumus. Illis vero certe debuit vocari principium, qui eum principium esse non credebant, [Col. 0976A] qui eum noviter coepisse, ante matrem non fuisse, quadraginta annos nondum habuisse dicebant. Ecce cogunt vos, o Judaei, libri vestri, auctores vestri, et patres vestri, quibus contradicere non audebitis, ut unum Deum in tribus personis adoretis. Sed fortasse adhuc erratis, non scientes Scripturas neque virtutem Dei, et ideo non creditis neque Moysi, neque David; quorum uterque, ut superius ostensum est, unum Deum et tres personas confitetur. »Alia est enim persona Patris, et alia Filii, alia Spiritus sancti.« Unde hoc? quia alia est, quae loquitur, alia cui loquitur, et alia de qua loquitur. Loquitur autem Pater de Filio, ubi ait: »Ipse invocabit me: Pater meus es tu (Psal. LXXXVIII, 27).« Loquitur et Filius de Patre, ubi dicit: »Dominus [Col. 0976B] dixit ad me: Filius meus es tu; ego hodie genui te (Psal. II, 7).« Loquitur Pater de Filio, ubi ait: »Hic est Filius meus dilectus, in quo mihi bene complacui, ipsum audite (Matth. XVII, 5).« Loquitur et Filius de Patre, ubi ait: »Pater meus usque modo operatur, et ego operor (Joan. V, 17).« Loquitur autem et ipse Patri, ubi dicit: »Pater juste, mundus te non cognovit; ego autem cognovi te, et hi cognoverunt quia tu me misisti (Joan. XVII, 25).« Et ibi: »Volo, Pater, ut ubi sum ego, illic sit et minister meus (Ibid., 24).« Loquitur autem Filius de Spiritu sancto, ubi ait: »Cum venerit Paraclitus, quem ego mittam vobis a Patre Spiritum veritatis, qui a Patre procedit, ille testimonium perhibebit de me (Joan. XV, 26).« Longum est autem, [Col. 0976C] si omnia testimonia colligere velimus, ubi Filius de Patre, et ad Patrem, et de Spiritu sancto in Evangelio locutus est. Sed haec pauca dixisse sufficiat ad credendum, et intelligendum, aliam esse personam Patris, aliam personam Filii, aliam Spiritus sancti; siquidem alia persona est quae loquitur, alia cui loquitur, et alia de qua loquitur. Sed Judaei Filii Dei auctoritatem non suscipiunt; nos autem hanc unam auctoritatem prae cunctis auctoritatibus habemus. Dicat igitur ipse nobis quid credere debeamus, ab ipso audiamus, ipse nos doceat fidem nostram; videmus, quid dixerit, quando discipulos ad praedicandum misit: »Ite, inquit, docete omnes gentes, baptizantes eos in nomine Patris, et Filii, et Spiritus sancti (Matth. XXVIII, 19).« Quare in [Col. 0976D] nomine Patris, et Filii, et Spiritus sancti? Quia a quo creati sumus, ab ipso nos restaurari et sanctificari necesse fuit. Non dixit, ut baptizarent in nomine Patris solummodo, quia non solus Pater nos creavit; addidit Filium, quia et ipse creator est; addidit et Spiritum sanctum, quia ipse quoque nihilominus creator est. Nihil amplius posuit, quia caetera omnia creaturae sunt. Ab his tribus personis creata sunt omnia; et istae tres personae 529 non tres dii, sed unus Deus sunt, Pater, Filius, et Spiritus sanctus. Nunquam in hac parilitate has tres personas Dominus posuisset, nisi per omnia aequales essent; nisi in divinitate, in majestate, in [Col. 0977A] omnipotentia, et in aliis omnibus similes essent. »Qualis enim Pater, talis Filius, talis Spiritus sanctus. Immensus Pater, immensus Filius, immensus Spiritus sanctus. Aeternus Pater, aeternus Filius, aeternus Spiritus sanctus. Non tamen tres aeterni, nec tres immensi; sed unus aeternus, et unus immensus.« Stulti et per omnia insani, qui Platonicis syllogismis et argumentis Aristotelicis de summa et omnipotenti Trinitate disputare conantur. Aliter enim se habet substantia Dei, et aliter substantia creaturarum omnium. Illa enim sola aeterna, caeterae temporales. Illa sola immutabilis est; caeterae mutabiles; illa sola contraria non suscipit, aliae vero contrariorum susceptibiles sunt. Sic enim Aristoteles substantiam definivit. Substantia est, quae cum [Col. 0977B] sit una, eadem numero, susceptibilis est contrariorum secundum sui mutationem. In hac autem definitione Dei substantia non continetur; quia cum sit una et eadem numero, neque contraria, neque mutationem suscipiens est. Hanc autem quaestionem, quia in hoc sermone tractare non sufficimus, in alium tractandum differemus.



CAPUT II. De eadem.

Sunt quaedam Sabbata, quae dicuntur Sabbata Sabbatorum, ut quaedam sancta dicuntur Sancta sanctorum, quia majora sunt, et quaedam cantica dicuntur Cantica canticorum, quia majora sunt, et beata Virgo Maria dicitur Virgo virginum, quia [Col. 0977C] cunctis virginibus major est; ita quaedam festivitates possunt dici festivitates festivitatum, quia omnibus aliis festivitatibus majores sunt. Tales sunt autem omnes illae festivitates, quas ad specialem Dei omnipotentis laudem colimus et celebramus; sicut est hodierna festivitas, quae in honorem sanctae Trinitatis celebratur. Dividitur enim haec unitas invisibiliter [(1798) 1Kb] , quia quamvis personae tres sunt, Deus tamen unus est, qui non per partes divisus, sed totus in singulis est. Quia enim una Dei substantia in singulis personis est, divisa quodammodo esse videtur, sed quia tota in singulis est, indivisa esse probatur. Tota enim essentia divinitatis est in Patre, tota in Spiritu sancto, quoniam et Pater Deus, et Filius Deus, et Spiritus sanctus Deus, et hi [Col. 0977D] tres unus Deus. Quia enim non est Deus, nisi unus, non potest alius Deus praedicari de Patre, alius de Filio, et alius de Spiritu sancto; sed idem Deus, et unus numero de omnibus et de singulis praedicatur. Hoc autem sic esse, credere quidem omnino debemus; quomodo sit, vel fieri possit, quaerere penitus non debemus; quoniam nullatenus (nisi divina inspiratione) hujus sacramenti prolanditatem intelligere valemus. Et hoc ideo fortasse, quia in nulla alia substantia tale aliquid inveniri potest. Difficile enim creditur, quod nulla similitudine, nulloque exemplo comprobatur. Nulla enim alia substantia [Col. 0978A] est, quaecunque sit, quae una et eadem numero in pluribus esse possit; ut hic homo, hic oculus, hic pes, haec manus, hoc caput; cum unumquodque horum sit unum numero, nullum eorum in pluribus esse potest. Si vero articulus inde tollatur, qui certi numeri significativus est, ut non dicatur hic, vel haec, vel hoc, sed tantum sine articulis dicatur homo, oculus, pes, manus, caput; nihil est quod unumquodque horum de pluribus praedicari prohibeat. Sic enim prolata, jam non numero, sed essentia unum sunt. Unde et philosophus ait: Participatione speciei plures homines sunt unus homo. Petrus enim, Jacobus et Joannes cum sint plures numero, in specie, quae est homo, unum sunt; quoniam et Petrus homo est, et Jacobus homo est, et Joannes [Col. 0978B] homo est. Sed si addatur articulus, vel nomen proprium, et dicatur ita, Petrus, Jacobus et Joannes sunt hic homo, non erit verum. Similiter autem non erit verum si dicatur, hi tres homines sunt Petrus, vel hi tres sunt Jacobus, vel hi tres sunt Joannes. Manifestum est ergo quod nulla substantia una eademque numero, aut articulo, aut proprio nomine demonstratur. Quod autem universaliter dixi nulla substantia, sic est accipiendum, ac si dixissem nulla substantia temporalis, nulla substantia mutabilis et contrariorum susceptibilis. De hac enim sola loquuntur philosophi, hanc solam definivit Aristoteles. Nulla, inquam, talis substantia, cum sit una eademque numero, de pluribus praedicatur. Divina vero substantia (quae utique aeterna est, immutabilis [Col. 0978C] est, et nullius contrarietatis susceptibilis, cum semper simplex et una sit, eademque numero), semper tamen in pluribus est. Semper enim Deus unus, et qui nunquam potest esse sine numero, unus, hic videlicet (ut cum articulo dicam) Deus noster, qui fecit coelum et terram; semper, inquam, et Pater est, et Filius est, et Spiritus sanctus, et totus Pater, totus Filius, totus Spiritus 530 sanctus. Nunquam tamen Pater Filius, nunquam Filius Pater, nunquam Spiritus sanctus, vel Pater, vel Filius est. Et hoc quidem ab humana intelligentia longe est, quia tale aliquid in hac substantia temporali et mutabili inveniri non potest. Si enim hic homo, quem tibi digito ostendo, et Simon, et Petrus est, et semper Simon et Petrus, semperque totus et [Col. 0978D] Simon, et Petrus est, necessario concluditur et Petrum esse Simonem, et Simonem esse Petrum. Hac enim collectione talis syllogismus fieri potest. Si Simon Petrus est hic homo, et hic homo est Petrus, ergo et Simon est Petrus. In divina autem et aeterna substantia aliter fit. Semper verum est dicere: Hac Deus noster (quem tibi non digito, sed fide ostendo) et Pater, et Filius est; semperque Pater, semperque Filius est; totusque Pater, et Filius est. Non tamen verum est dicere, ergo et Pater, et Filius est. Potest enim ex his talis fieri, sed non concludit syllogismus. Si Filius Dei est hic Deus, et Deus Pater [Col. 0979A] est; ergo et Filius Pater, et Pater Filius est. Quod quidem dicere et credere impium est et falsum. Hoc autem si Arius intellexisset, et duas istas substantias, aeternam et mutabilem, tam diversas ab invicem divisisset, neque ipse errasset, neque alios tam multos errare fecisset. Dum enim aeternam et incommutabilem substantiam intra terminos temporalis mutabilisque substantiae concludere voluit, omnia in illa fieri arbitratus est, quae in ista esse cognovit. Dixit igitur Filium Patre minorem, et Patrem Filio antiquiorem, quoniam inter homines hoc esse non dubium est. Nullus enim filius nascitur, qui patre minor non sit aetate et persona. Stultus, qui non consideravit substantiam simplicem et aeternam neque majus, neque minus suscipere posse. [Col. 0979B] Deus enim semper unus est, aeternus est, immutabilis est, et quod ei proprium est, semper est quod est. Unde Moysi interroganti, et scire volenti quis esset, ait: »Ego sum, qui sum. Haec dices filiis Israel: Qui est misit me ad vos (Exod. III, 14).« Ille enim vera definitione dicitur esse, qui semper est, qui immutabilis est, qui nunquam coepit esse, qui nunquam desinit esse, cujus tota essentia una semper est, eadem est. Semper enim et totus Deus sapientia est, semper et totus virtus est, veritas est, lumen est, principium est, et similia. Neque aliud est ei esse, et omnipotentem esse, et haec omnia in ipso sunt unum. Omnia haec est Pater, omnia Filius, omnia Spiritus sanctus. Quomodo ergo Pater major Filio, vel antiquior esse potest, cum Filius [Col. 0979C] aeternus sit, et ante aeternum aliquid esse potuit, et antequam Filius esset, Pater esse potuit? Sed ante aeternum nihil esse potuit; non est ergo Pater antequam Filius, praesertim cum Filius Dei, verbum Dei sit, virtus Dei sit, sapientia Dei sit. Neque enim antequam verbum, antequam virtus, antequam sapientia, Pater esse potuit. Qualis enim esset si fortis et sapiens non esset? Neque enim sine virtute fortis, neque sapiens sine sapientia esse potest. Sapientia enim in Patre, et Filio, et Spiritu sancto una est, et praeter ipsam nulla est. Ipsa est autem de qua dicitur: »Omnia in sapientia fecisti (Psal. CIII, 24).« Et ipsa quidem est Verbum Dei, per quod, sicut scriptum est, »Omnia facta sunt, et sine ipso [Col. 0979D] factum est nihil (Joan. I, 3).« Si ergo haec sola, et non alia sapientia in Deo est, aut sine sapientia (quod nefas est dicere vel cogitare) Pater aliquando fuit, aut ante hanc sapientiam nunquam fuit, impossibile est igitur ante Filium Patrem fuisse. Sed dicit Arius: Prius est qui gignit quam ille qui gignitur, quoniam eum qui gignit necesse est esse, neque enim qui non est, gignere potest; ille vero qui gignitur, nondum est; quia, secundum philosophorum sententiam, quod fit, non est. Miser et infelix, qui Verbi Dei generationem, sicut alias omnes generationes fieri arbitratur! Propheta de Filio [Col. 0980A] Dei miratur, et dicit: »Generationem ejus quis enarrabit? (Isa. LIII, 8.)« Et Arius infelix ab aliis generationibus hanc unam singularem et admirabilem differre non putat. Possumus autem in creaturis etiam talia invenire, in quibus ille qui gignit non sit prius ille qui gignitur. De igne namque est calor et splendor simul cum igne. Unde et non immerito [(1799) 1Kb] splendor Patris vocatur Filius Dei, dicente Apostolo: »Qui cum sit splendor gloriae, et figura substantiae ejus (Hebr. I, 3).« Sed melius est ut in nobis ipsis, qui ad Dei imaginem et similitudinem facti sumus, hanc Trinitatis imaginem requiramus. Nusquam enim Dei similitudo tam facile reperiri debet sicut in illa creatura, quae ad Dei imaginem et similitudinem facta est. Solus autem [Col. 0980B] angelus, et homo Dei similitudinem habere perhibetur. Et de bonis quidem angelis dubitari non debet, cum de malis quoque scriptum sit: »Tu signaculum similitudinis, plenus sapientia, perfectus decore, in deliciis paradisi Dei fuisti (Ezech. XXVIII, 12).« De homine vero quid? »Faciamus, inquit Deus, hominem ad imaginem et similitudinem nostram (Gen. I, 26).« Hanc igitur similitudinem habent angeli et homines ad Deum, quia naturaliter sapientia pleni sunt, et quia nulla alia creatura ad hanc sapientiam pertingere potest. Est autem haec sapientia divinarum humanarumque rerum intelligentia. 531 Hanc autem intelligentiam, praeter angelum et hominem, nulla creatura habere potest. Ut enim de angelis taceamus, quae alia creatura vel [Col. 0980C] litterarum peritiam [(1800) 1Kb] , vel numerorum scientiam habere valet? Secundum hanc ergo ad imaginem et similitudinem Dei facti sumus, in qua ipsius quoque Trinitatis similitudinem quamdam habemus. Trinitas autem nostra haec est, »intelligentia, memoria et usus.« Haec tria quodammodo unum sunt, et sine se esse non possunt, neque unum ex his prius al is, vel posterius est. Et de intelligentia quidem jam dictum est, quod divinarum sit humanarumque rerum cognitio. Memoria vero est, qua ea quae intelleximus retinemus. Usum autem voco naturalem quamdam potentiam, per quam ea quae intelleximus, et memoriae commendavimus, alios quoque docere valeamus. Gignitur autem quasi de Patre Filius, ita de [Col. 0980D] intelligentia memoria. Neque enim nisi de re intellecta memoriam habere possibile est. Usus autem similitudinem sancti Spiritus habere videtur, quia de intelligentia memoriaque procedit. Neque enim docere quis potest id quod non intellexit, neque memoriae commendavit. Non est tamen intelligentia priusquam memoria, quamvis de intelligentia memoria sit, quoniam nullius rei intelligentta, etiamsi parvissima, sine memoria haberi potest. Utputa nomen duarum syllabarum parvissimum quidem est, sine memoria tamen neque sciri, neque intelligi potest. Quomodo enim si memoriae non affuerit, primae [Col. 0981A] syllabae secunda jungetur, vel ipsa prima sine memoria scietur? Statim enim dicta, obliviscetur, imo non obliviscetur, quia nunquam sine memoria intelligetur. Non est ergo intelligentia priusquam memoria. Usus quoque, id est docendi potentia, his duabus posterior non est, quia non prius aliquid intelligimus, vel memoriae commendamus, quam etiam docendi potestatem habemus. Quia ergo nulla alia creatura hanc trinitatem et unitatem habere potest, non immerito secundum hanc unitatem et trinitatem angelus et homo Dei similitudinem habere videntur. Sic ergo etiam in creaturis invenitur aliquid, quod quamvis ex aliquo gignitur, tamen non est posterior eo ex quo gignitur.



CAPUT III. De eadem.
[Col. 0981B]

Cum loquimur de unitate et trinitate, quae Deus est, invisibilem aeternamque Dei nostri substantiam, caligantibus oculis, infirmisque luminibus videre desideramus: valde timendum est ne forte nobis dicatur illud quod in Canticis canticorum: »Averte oculos tuos a me, quia ipsi me avolare fecerunt (Cant. VIII, 22).« Unde Apostolus ait: »Non plus sapere quam oportet sapere, sed sapere ad sobrietatem (Rom. XII, 3).« Et in Psalmis: »Accedet homo ad cor altum, et exaltabitur Deus (Psal. LXIII, 7).« Et Salomon: »Dixi: Sapiens efficiar, et ipsa longe fugit a me (Eccle. VII, 24).« Et alibi: »Sicut, [Col. 0981C] inquit, qui multum mel comedit, non est ei bonum; ita qui scrutator est majestatis, opprimetur a gloria (Prov. XXV, 27).« Loquebatur facie ad faciem Moyses cum Domino, sicut loqui solet homo ad amicum suum. Et tamen dicebat: »Si inveni gratiam in oculis tuis, ostende mihi faciem tuam, ut sciam te (Exod. XXXIII, 13).« Cum Dominus ait: »Non me videbit homo, et vivet (ibid., 20).«---»Deum nemo vidit unquam (Joan. I, 18).« Vocem Moyses audire poterat, speciem vel imaginem aliquam videre non poterat. Audivere et apostoli vocem ejus, cum de nube loqueretur dicens: »Hic est Filius meus dilectus, in quo mihi bene complacui (Matth. II, 18).« Ipsum quidem audivere, speciem autem non viderunt. Nos quoque in sanctis voluminibus eum saepe loquentem audimus [Col. 0981D] sed speciem non videmus. Non enim eum videbit homo, et vivet. Non videbitur in hac vita, quia istis oculis videri non potest. Videbitur autem post hanc vitam, sicut Joannes apostolus ait: »Scimus, quia cum apparuerit, similes ei erimus; quia videbimus eum sicuti est (I Joan. III, 2).« Et Apostolus: »Videmus nunc, inquit, per speculum in aenigmate, tunc autem facie ad faciem. Nunc cognosco ex parte; tunc autem cognoscam, sicut et cognitus sum (I Cor. XV, 12).« Si Moyses et apostoli, qui spiritu Dei pleni erant, in quibus et per quos Dominus loquebatur, eum, sicuti est, videre et audire, et intelligere non potuere, temerarium valde [Col. 0982A] esse videtur de ejus nos essentia judicare [(1801) 1Kb] ; praesertim cum ipse dicat: »Non me videbit homo, et vivet.« Invisibilis est Deus; non enim corporis, sed mentis oculis videtur: mentis utique innovatae, et resurrectionis gloria illuminatae, et omni corruptione corporea liberatae. Talis tunc erit humana 532 natura, quae corporeis oculis Christi humanitatem, et mentis oculis ejus divinitatem contemplari valeat. Considera modo quanta tunc laetitia esse poterit videntibus Deum: cum et corporeis oculis videant Christi humanitatem in uno loco manentem, et mentis oculis contemplentur ejus divinitatem omnia continentem. Neuter visus erit otiosus, uterque videbit illud bonum, in quo multum valeat delectari, et quo videndo nequeat satiari. Sed interim [Col. 0982B] qui de terra est, de terra loquatur; nemo se supra se extendere velit. Dicamus cum Psalmista: »Domine, non est exaltatum cor meum, neque elati sunt oculi mei. Neque ambulavi in magnis, neque in mirabilibus super me (Psal. CXXX, 1).« Arius miser non intellexit haec verba; sed nimium exaltavit cor suum, nimiumque exaltavit oculos suos; et dum immundo corde et impuris oculis Dei majestatem videre et intelligere non potuit, blasphemare coepit, et Filium a Patre dividere conatus est. Neque timuit infelix ambulare in magnis et in mirabilibus, quae erant super se, quae ejus intelligentiam excedebant et ejus ingenium superabant. Quid enim de Deo dici vel cogitari potest quod magnum et mirabile non sit? Magnum enim multumque mirabile est, quod et Pater est, et Filio prior [Col. 0982C] non est. Quod quia iste intelligere non potuit, sanctorum auctoritatibus credere noluit, neque humilitatibus voluit consentire, sed exaltavit animam suam. Sprevit episcoporum consilia, et in superbiam elevatus catholicorum damnavit sententiam. Ideoque sicut ablactatus est super matrem suam, ita et retributio facta est in anima ejus. Et sicut puer ablactatus, a lacte avulsus, importune se ingerere solet super matrem suam, ut ubera jam diseccata penitus exhauriat; ita et maligni spiritus cum omni vitiorum exercitu, hujus infelicem animam lacerare, cruciare et perdere sine fine non cessant. Fides ergo sanctorum nobis sufficiat, neque enim meliores sumus quam patres nostri, neque ultra quaeramus quae [Col. 0982D] illis divinitus sunt revelata. Et qui nos ipsos, et ea quae in nobis sunt, intelligere non valemus, ad ea, quae supra nos sunt, nos extendere non laboremus. Audiamus Prophetam dicentem: »Mirabilis facta est scientia tua ex me, confortata est, et non potero ad eam (Psal. CXXXVIII, 6).« Coepi (inquit Propheta) meipsum considerare, et quid et qualis esset humana natura volui investigare, et tam miserabilem scientiam in me ipso inveni, ut penitus ad eam me extendere non valeam. Confortata enim est, omnique humano ingenio fortior, et sublimior facta est, et non potero ad eam. Ecce Propheta nescit seipsum, et tu in hac vita vis videre et intelligere ipsius divinitatis [Col. 0983A] naturam? Dic mihi, si nosti, unde oculis visus est, unde auribus auditus; quomodo nares odorem, quomodo fauces et palatum saporem sentiunt? Quod si ista intelligis, altius ascende. Quaere ubi tanta machina firmata sit, quis locus, qualis et quantus circa ipsam sit. Neque aliter volvi potuisset, nisi in aliquo loco inani et vacuo ab obstaculo firmata fuisset. Et ego quidem tantam loci spatiique immensitatem circa hoc coelum videre videor, ut totus iste mundus parvum quid mihi videatur. Unde et ipse quoque hic meus visus magnum mihi miraculum facit, quomodo sub uno momento tantum ascendere, tamque immensa spatia circa se comprehendere valeat; nihilque aliud sentire in me, unde magis omnium creatori Deo simul cum Psalmista [Col. 0983B] dicere debeam: »Mirabilis facta est scientia tua ex me.« Considera etiam terram, quae suis librata ponderibus, sic in medio coeli firmata est, ut cum nullum habeat fundamentum, in nullam tamen partem se inclinare valeat. Unde bene per prophetam dicitur: »Quis mensus est pugillo aquas, et coelos palmo ponderavit? Quis appendit tribus digitis molem terrae, et libravit in pondere montes, et colles in statera? (Isa. XL, 12.)« Considera, si potes, quanta est illa manus quae tantis aquis impleri non valet, quanta est illius fortitudo qui coelos palmo ponderavit, quales sunt tres illi digiti quibus tanta moles totius terrae appensa est. Tres isti digiti tres personae omnipotentis Trinitatis sunt, quarum operatione unus Deus fortis et potens omnia perfecit. [Col. 0983C] De quibus tribus digitis scriptum est: »Verbo Domini coeli firmati sunt, et spiritu oris ejus omnis virtus eorum (Psal. XXXI, 61).« Christi quidem tres digiti ad faciendum hominem invitantur, ubi ab uno summo Deo dicitur: »Faciamus hominem ad imaginem et similitudinem nostram (Genes. I, 26.)« Deus enim, et Verbum Dei, et Spiritus Dei tres personae sunt, et unus Deus. Et iste quidem est, qui tribus digitis appendit molem terrae. Iste quidem est, qui libravit in pondere montes et colles in statera. Et cum ex altera mundi parte tam immensa montium moles, pondusque excreverit, ex altera vero planities sola remanserit, sic tamen tota librata est, ut alterius partis pondera alteram partem movere [Col. 0983D] non valeant. Coelorum autem natura talis esse putatur, ut omnia ponderosa a se repellat. Unde solem et lunam, stellarumque globos sine pondere esse putamus. Sicut enim ponderosa omnia a se repellit, ita et levia ad se omnia trahit. Et inde est quod ignis, nubes et nebulae semper superiora petunt. Fertur simulacrum ferreum deauratum mirae magnitudinis in quodam templo in aere positum fuisse: 533 quod cum nullis catenis, nulloque instrumento teneretur, cunctis videntibus, et quomodo sic staret nescientibus, miraculum faciebat. Erant autem ibi duo lapides temperatae qualitatis, quos magnetes vocant; quorum alter in pavimento, alter in testudinis sublimitate firmatus erat. Hujus autem lapidis [Col. 0984A] haec virtus est, ut ferrum ad se naturaliter trahat. Dum ergo statua in medio posita esset, et ab utroque lapide aequali virtute, attento pondere traheretur, neque sursum ascendere poterat, tenente eam inferiore, neque deorsum cadere trahente superiore. Stabat itaque in medio fixa, et sic virtute lapidum tenebatur ut in neutram partem declinare posset. Sic de terra fortasse opinari quoque possumus, quae cum in medio sita sit, naturali coelesti virtute in nullam partem valeat declinare, aut cum propter pondus utraque pars centrum petat, altera alteram sustineat. Ego tamen magis eam firmam, immobilemque stare puto virtute Dei quam virtute coeli, et virtus coeli, si qua est, non coeli, sed Dei est.



CAPUT IV. De nativitate Domini.
[Col. 0984B]

Maximus prophetarum Isaias de incarnatione Filii Dei loquitur, dicens: »Et dixit Dominus ad me: Sume tibi librum grandem, et scribe in eo stylo hominis: Velociter spolia detrahe, cito praedare. Et adhibui mihi testes fideles, Uriam sacerdotem, Zachariam filium Barachiae; et accessi ad prophetissam, et concepit, et peperit filium. Et dixit mihi: Voca nomen ejus, Accelera spolia detrahere, festina praedari. Quia antequam sciat puer vocare patrem et matrem, auferetur fortitudo Damasci, et spolia Samariae coram rege Assyriorum (Isa. VIII, 1-4).« Nunc videamus quid ista significent. »Sume, inquit, tibi librum grandem, et scribe in eo stylo hominis.« Liber iste grandis totus iste mundus intelligitur; [Col. 0984C] tot sunt libri istius membranae, quot sunt homines. Haec verba non in tabulis lapideis, sed in tabulis cordis nostri scribenda erant. »Sume, inquit, tibi librum grandem, et scribe in eo stylo hominis [(1802) 1Kb] . Quid est stylo hominis? Plano utique facilique sermone, et quali homines inter se loqui solent; et quem omnes quicunque audierint, intelligere valeant. Et fortasse hic propheta, ideo caeteris omnibus facilior est. Alii vero prophetae non scribunt stylo hominis, quia longe est eorum Scriptura a dictatu caeterorum hominum. Scribe, inquit, stylo hominis: et hoc est quod te scribere volo. »Velociter spolia detrahe, cito praedare.« Quam magnus liber, et quam pauca verba! Haec tamen sufficiunt, si quis [Col. 0984D] est, qui ea intelligere et custodire valeat. Praeparemus corda nostra ad hanc Scripturam suscipiendam. Utinam sit paratum cor nostrum, haec in se suscipere verba, et tali atramento ibi scribantur ut nunquam inde deleri valeant. Ecce audivimus et praeceptum accepimus, ut simus spoliatores et praedatores. Hoc enim significatur illis verbis, quibus dicitur: »Accelera spolia detrahere, cito praedari.« Hactenus fures et latrones hoc officium habuere; hoc, inquam, homines facere solebant. Vim tamen vi repellere nullae leges prohibent; latrones persequi, non est peccatum. Utinam qui injuste spoliati et praedati sunt, aliquando se vindicare valeant! Recordare illius Evangelii, ubi homo ille, qui descendebat ab Jerusalem [Col. 0985A] in Jericho, incidit in latrones, qui etiam exspoliaverunt illum (Luc. X, 30). In hoc uno homine omnes homines exspoliati et praedati sunt. Hos igitur latrones persequamur, et spolia nostra, in quibus gloriantur, diripiamus. Dicamus cum Psalmista: »Persequar inimicos meos, et comprehendam illos, et non convertar donec deficiant; confringam illos, nec poterunt stare; cadent subtus pedes meos (Psal. XVII, 38).« Si aliam praedam, et alia spolia ab eis auferre non possumus, vel nostra nobis vindicemus; ad eorum impia servitute nos ipsos liberemus. Credamus Apostolo dicenti: »Sicut exhibuistis membra vestra servire injustitiae, et iniquitati ad iniquitatem; ita nunc exhibete membra vestra servire justitiae in sanctificationem (Rom. VI, 19).« [Col. 0985B] Bonam praedam fecimus, et magna spolia dedimus, si de istorum servitute membra nostra liberavimus. Nullos amicos propinquiores habuimus, pro quibus pugnare debuissemus. Abraham persecutus est inimicos, et liberavit Loth nepotem suum de manibus eorum (Gen. XIV). Ecce, Deo gratias, pugnavimus, inimicos exspoliavimus. Exsultemus igitur, »sicut exsultant victores capta praeda, quando dividunt spolia (Isa. IX, 3). Amodo membra nostra non vitiis, sed Deo serviant, cujus auxilio liberati sumus. »Et adhibui, inquit, testes fideles.« Non enim sine testibus Judaei credere potuissent; et homines jam superati, tam subitam de inimicis victoriam sperare non possent, ut eos, quibus resistere non valebant, nunc versa vice superarent et exspoliarent. Bene igitur fecit [Col. 0985C] Isaias, testes fideles sibi adhibendo, qui se haec verba a Domino simul cum ipso audisse affirmarent. Hoc autem et nos facere nunc debemus quando conversis peccatoribus veniam, et de inimicis victoriam per poenitentiam pollicemur; si 534 verbis nostris credere nolunt, fideles testes adhibeamus, de quorum testimonio dubitare non possint. Sed quos testes? »Uriam sacerdotem, et Zachariam filium Barachiae.« Isti duo testes, duo sunt Testamenta, quorum auctoritate quidquid dicimus confirmare debemus. Si peccator mihi non credit veniam promittenti, et se post tanta flagitia salvari posse diffidit, adhibebo Evangelium testem fidelem: »Qui crediderit, inquit, et baptizatus fuerit, salvus erit (Marc. XVI, 16).« Adhibebo insuper et alium testem: »Peccator quacunque [Col. 0985D] hora conversus fuerit, et ingemuerit, vita vivet, et non morietur (Ezech. XXXIII, 12).« Unde bene Uria ignis interpretatur, per quem legem intelligimus, de qua scriptum est.: »In dextera ejus ignea lex (Deut. XXXIII, 2).« Zacharias vero auxilium dicitur, per quem Evangelium significatur; cujus utique magno et ineffabili auxilio liberati sumus; cujus pater Barachias vocatur, qui benedictus Dominus interpretatur. Evangelii pater Christus est, qui super omnia benedictus Deus et Dominus est. »Et accessi ad prophetissam, quae concepit, et peperit filium.« Egregie autem, postquam hanc tantae memoriae, tantaeque beatitudinis promissionem propheta accepit, se ad prophetissam accessisse dicit, ut illum [Col. 0986A] tandem de Virgine Matre nasci videret, in quo, et per quem tanta promissio compleretur. Haec autem prophetissa beata Virgo Maria est, quae plena Spiritu sancto, pulcherrimam nobis edidit prophetiam: »Magnificat, inquit, anima mea Dominum. Et exsultavit Spiritus meus in Deo salutari meo,« etc. (Luc. I, 47.) Accessit autem propheta ad prophetissam, quando a Spiritu sancto ductus est, ut Christi nativitatis sacramentum in Spiritu videre mereretur. Sic enim accedebant prophetae ad omnia quaecunque videbant. »Et dixit mihi: Voca nomen ejus, Accelera spolia detrahere, festina praedari; quia antequam sciat puer vocare patrem aut matrem suam, auferetur fortitudo Damasci, et spolia Samariae coram rege Assyriorum.« Ecce puer noster, cujus hodie celebramus [Col. 0986B] nativitatem, antequam carnem susciperet et de virgine nasceretur, et priusquam secundum carnem infantiam compleret et ad virilem aetatem perveniret, fortitudinem Damasci et spolia Samariae abstulit, et regem vicit Assyriorum. Isti enim contra Jerusalem pugnabant, et filios Israel in illis diebus, in quibus Isaias prophetabat, vehementissime affligebant. Miseri Judaei, qui eum venientem non susceperunt, quem solum et non alium, semper adjutorem et defensorem habuerunt. Sed quomodo vocari debuit rex fortis et potens noster, nisi spoliator et praedator? Ipse est enim, de quo scriptum est: »Ad praedam, fili mi, ascendisti (Gen. XLIX, 9).« Ipse est qui prius Aegyptum, et postea infernum exspoliavit. Illa enim prima exspoliatio hanc secundam futuram significabat. [Col. 0986C] Ipse est qui per angelum suum de castris Assyriorum centum octoginta quinque millia interfecit, eorumque spoliis filios Israel divites fecit. Haec Isaias, qui haec scripsit, suis oculis vidit, et hanc victoriam, hunc puerum nostrum fecisse narravit. Senex est iste puer, et antiquus dierum, et antequam Abraham fieret, ipse est. Parvulus quidem videtur modo, qui secundum carnem natus est modo; cujus nativitas secundum divinitatem nullum temporis habet modum. Ipse enim est, de quo scriptum est: »In principio erat Verbum, et Verbum erat apud Deum, et Deus erat Verbum. Hoc erat in principio apud Deum. Omnia per ipsum facta sunt, et sine ipso factum est nihil, quod factum est. In ipso vita erat, et vita erat lux hominum. Et lux in tenebris lucet, [Col. 0986D] et tenebrae eum non comprehenderunt. Fuit homo missus a Deo, cui nomen erat Joannes. Hic venit in testimonium, ut testimonium perhiberet de lumine, ut omnes crederent per illum (Joan. I, 1-7).« Lege totum Evangelium, et extende te, simulque cum beato Joanne, cujus haec verba sunt, sume pennas aquilae, et ascende super Cherubim, ut volare valeas super pennas ventorum, et accedens usque ad thronum gloriae, ibi videas puerum istum qui hodie natus est; qui modo ad praedandum et exspoliandum venit, in sinu et corde aeterni, summique Patris regnantem et gloriantem, ut audias ipsum dicentem: »Eructavit cor meum verbum bonum (Psal. XLIV, 1):«---»Tecum principium in die virtutis tuae in splendoribus sanctorum: [Col. 0987A] ex utero ante lucilerum genui te (Psal. CIX 3).«



CAPUT V. De circumcisione Domini.

»Postquam impleti sunt dies octo, ut circumcideretur puer, vocatum est nomen ejus Jesus, quod vocatum est ab angelo, priusquam in utero conciperetur (Luc. II, 21).« Primus omnium hominum, jubente Domino, circumcisus est Abraham, de quo Apostolus ait: »Et signum accepit circumcisionis, signaculum justitiae fidei (Rom. IV, 11).« Est ergo circumcisio signum, quo Judaeorum populus, qui ubique gentium dispergendus et in captivitatem ducendus erat, ab aliis nationibus discerneretur. Est autem signaculum, id est sificatio 535 quaedam justitiae fidei, quoniam Christianorum [Col. 0987B] justitia, quae non per circumcisionem, sed per fidem habetur, in illa tali circumcisione significata est [(1803) 1Kb] . Nemo enim justus veraciter dici potest, nisi ille, qui non solum unum membrum, ut Judaei, sed omnia membra circumcisa habet. De hac enim circumcisione scriptum est: »Scindite corda vestra, et non vestimenta vestra [(1804) 1Kb] (Joel. II, 13).« Unde et Moyses incircumcisum labiis se esse dicit (Exod. VI); linguae quoque circumcisionem necessariam esse significavit. Hinc et beatus Stephanus, quasi non bene circumcisos Judaeos redarguens, ait: »Incircumcisi auribus et corde, vos semper Spiritui sancto resistitis, sicut et patres vestri, ita et vos (Act. VII, 51).« Sic igitur omnia membra circumcidi, et omnia superflua et nociva ab omnibus [Col. 0987C] membris resecari et purgari debent. Superflua autem et nociva sola peccata et vitia sunt. Haec ab omnibus membris auferantur, et bene totus circumcisus est homo. Si oculi non videant vanitatem; si aures non audierint detractiones; si lingua non fuerit locuta verba otiosa atque mendacium, circumcisa est. Haec est vera circumcisio, si omnia membra circumcidantur. Hanc circumcisionem illa circumcisio patris nostri Abrahae significabat, et propter hanc circumcisionem illa talis circumcisio data est, sicut et caetera omnia, quae in figura contingebant illis. Hoc signum, et hoc signaculum jam nunc necessaria non sunt, quoniam uterque populus unus est, et paries inimicitiarum de medio sublatus est, et ex duobus gregibus unum ovile et unus pastor [Col. 0987D] effectus est, et totum quod prius in significatione agebatur, nunc ab omnibus intelligitur, et in veritate servatur. Quoniam autem Salvator noster hanc in carne sua circumcisionem suscepit, haec valde rationabilis causa fuit; quia non venit legem solvere, sed adimplere. »Finis enim legis, dicit Apostolus, Christus est ad justitiam omni credenti (Rom. X, 4).« In ipso lex completa est; nihil proficiunt, qui post ipsum circumciduntur. Unde et Apostolus [Col. 0988A] ait: »Ego Paulus dico vobis, quod si circumcidamini, Christus vobis nihil proderit (Galat. V, 2).« »Si enim data esset lex, quae posset vivificare, vere ex lege esset justitia, sed conclusit, inquit, Scriptura omnia sub peccato, ut promissio ex fide Jesu Christi daretur credentibus (Galat. III, 21).«---»Nihil ad perfectum adduxit lex (Hebr. VII, 19).« Manifestum est autem, quoniam ex operibus legis non justificabitur omnis caro coram Domino (Rom. III). Ad hoc igitur valuit circumcisio, quia quicunque in illo populo circumcisus non fuit, periit de populo Dei, neque simul cum aliis Christi sanguine liberatus et redemptus est. Caeteri vero omnes usque ad Christi passionem, non solum ab originali peccato, verum etiam ab aliis omnibus Christi sanguine liberati sunt, quicunque illam circumcisionem [Col. 0988B] acceperunt et legem custodierunt. Si enim circumcisione originale peccatum deleri potuisset, Christi passio necessaria non fuisset; sed impossibile erat sine effusione illius sanguinis originale solvi peccatum [(1805) 1Kb] . Unde et Joannes apostolus ait: »Quis est, qui vincit mundum, nisi qui credit quoniam Christus est Filius Dei. Hic est enim qui venit per aquam et sanguinem, Jesus Christus; non in aqua solum, sed in aqua et sanguine (I Joan. V, 5).« Nonne audis, quia Salvator noster non per circumcisionem, sed per aquam et sanguinem venit salvare et redimere mundum? Et non in aqua solum, quia impossibile erat sine Christi sanguinis effusione solo baptismate hominem liberari, sed in aqua et sanguine, ut sanguis ad pretium et ad lavandum aqua [Col. 0988C] proficeret. »Quoniam tres sunt, qui testimonium dant in terra, Spiritus, aqua et sanguis; et hi tres unum sunt. Et tres sunt, qui testimonium dant in coelo: Pater, Verbum et Spiritus sanctus; et hi tres unum sunt (ibid., 7-8).« Et coelum nobis testatur et terra quod Filius hominis venit in hunc mundum ut nos redimeret atque salvaret. Unde et Apostolus ait: »Fidelis sermo, et omni acceptione dignus, quia Christus Jesus venit in hunc mundum peccatores salvos farere, quorum primus ego sum (I Tim. I, 15).« Tres, inquit, sunt in terra, qui nobis testimonium dant, certosque nos faciunt de salute nostra, Spiritus videlicet et aqua, ex quibus in baptismo regenerati sumus, et sanguis Filii Dei, quo redempti sumus. Et de baptismo quidem scriptum [Col. 0988D] est: »Qui crediderit, et baptizatus fuerit, salvus erit (Marc. XVI, 16).« De sanguine vero: »Qui dilexit nos, et lavit nos a peccatis nostris in sanguine suo (Apoc. I, 5).« Itemque: »Qui manducaverit meam carnem, et biberit meum sanguinem, habet vitam aeternam (Joan. VI, 52).« Et hi tres unum sunt. Tres quidem isti, id est Spiritus, aqua et sanguis, unum sunt, quoniam et Spiritus lavat, et aqua lavat, et sanguis lavat. Omnes enim tres in eo [Col. 0989A] unum sunt, in quo vicissim a se non differunt. Sunt igitur haec tria unum, quia unum operantur. Et tres sunt, qui testimonium dant in coelo: Pater, Verbum et 536 Spiritus sanctus; et hi tres non tantum unum, sed substantialiter unum sunt. Lege omnes Scripturas utriusque Testamenti quae horum trium, Patris videlicet, et Filii, et Spiritus sancti, inspiratione compositae sunt; et tunc intelliges qualia quantaque in coelo de salute nostra testimonia habeamus. Quod si plura legere non vacat, illud nobis unum interim sufficiat: »Qui crediderit, et baptizatus fuerit, salvus erit.« Quod enim Filius dicit, hoc et Pater dicit, et Spiritus sanctus. Illa autem clausula, quae interposita est, qua dicitur: »Et Spiritus est, qui testificatur, quoniam Christus est veritas (I Joan. [Col. 0989B] V, 6),« ad superiora respicit, ubi ait: »Quoniam Jesus est Filius Dei (I Joan. IV, 15).« Quasi enim aliquis diceret: Unde hoc probas quod Jesus iste tuus, quem praedicas, sit Filius Dei? subdidit dicens: Spiritus, qui in ipso est, in quo tanta et alia operatur, ipse apertissime ostendit quod Filius Dei est, et quia veritas [(1806) 1Kb] est, et quia mendacium in eo non est, et quidquid de se ipso vel de aliis dicit, totum verum est [(1807) 1Kb] .



CAPUT VI. In Epiphania Domini.

Audivimus modo, cum Evangelium legeretur, quod tres magi [(1808) 1Kb] ab Oriente venerunt, quos nova stella duxit ad Jesum, qui mox, »apertis thesauris [Col. 0989C] suis, obtulerunt ei munera, aurum, thus et myrrham; et responso accepto in somnis, ne redirent ad Herodem, per aliam viam reversi sunt in regionem suam (Matth. II, 12).« Dicendum est igitur quid tres isti magi, quid illa stella, quid tria munera, et quid itineris mulatio significet. Non enim vacat a mysterio, quod tribus solummodo viris extraneae gentis suae nativitatis gloriam Salvator noster manifestare voluit. Tres fuerunt filii Noe, qui tempore diluvii in arca salvati sunt, ex quibus ubique disseminatum est omne hominum genus. Intres partes totus divisus est mundus, in Asiam, Africam et Europam. Tres mulieres venerunt ut ungerent Jesum: Maria Magdalene, et Maria Jacobi et Salome (Marc. XVI).« Mulier quoque in Evangelio abscondit fermentum [Col. 0989D] in farinae satis tribus, donec fermentatum est totum (Matth. XIII).« Sunt autem et multa alia, quae eamdem habent significationem. Tres igitur isti viri venientes ad Jesum, ex omnibus mundi partibus, sanctam Ecclesiam in unam fidem colligendam significabant; siquidem ex tribus hominibus orti sunt omnes, et [Col. 0990A] unum Dominum in tribus personis adorare debemus omnes, et in tribus mundi partibus babitabant omnes, quoniam ab uno creati sunt omnes [(1809) 1Kb] . Per coelos autem, qui hanc novam stellam dederunt, apostolos intelligimus, de quibus dicitur: »Coeli enarrant gloriam Dei (Psal. XVIII, 1).« Nova autem stella eorum fides est atque doctrina. Coeli nobis praedicant, coeli nos vocant, coeli nos invitant ad Dominum. Multi sunt coeli, sed una stella, quia multi sunt apostoli et doctores, sed una fides atque doctrina. Unum enim dicunt omnes. Unam fidem praedicant omnes. Unus Dominus, una fides, unum baptisma praedicatur ab omnibus. Hanc stellam sequamur, hanc fidem et doctrinam teneamus. Haec nos ducet ad Jesum; hoc lumine veniemus ad proprium [Col. 0990B] Dominum [(1810) 1Kb] . Neque nos errare in itinere permittet, tantum nos eam non deseramus, semperque ad eam respiciamus, et via regia incedamus. Ad Herodem non divertamus, ejus consilium non audiamus, neque Scribarum et Pharisaeorum responsa quaeramus. Si enim magi hoc fecissent, si ad Herodem non venissent, si recto itinere perrexissent et in domo impia Christum non requisivissent, nequaquam stellam perdidissent. Hoc enim ex eo probari potest quod postquam ab Herode magi recessissent, eorumque consortium reliquissent, confestim, ut ait evangelista: »Stella, quam viderant in Oriente, antecedebat eos, donec veniens staret supra, ubi erat puer. Videntes autem stellam, gavisi sunt gaudio magno valde (Matth. II, 9).« Illorum [Col. 0990C] igitur error sit nostra correctio, et qui nova stella et vero lumine, fide catholica et doctrina apostolica illuminati sumus, Herodis domum, haereticorum et Judaeorum doctrinam, quae est synagoga Satanae, fugiamus. In itinere positi sunt isti, et ad Christum festinantibus parant insidias. Sed vide quanta est iniquitas Herodis, quanta est astutia diaboli. Fingit se adorare velle, quem molitur occidere. Mittit magos ad Jesum, rogat ut ab ipso ad se redeant. »Habet enim fiduciam, sicut scriptum est, quod influat Jordanis in os ejus (Job XL, 18).« Sunt enim escae ejus electae, neque magno opere curat alios devorare, 537 nisi eos qui jam per fidem et baptismum venerunt ad Jesum, et in Christi militia computati ejus [Col. 0990D] signaculum recipere meruerunt. »Et intrantes domum invenerunt puerum cum Maria matre ejus, et procidentes adoraverunt eum (Matth. II, 11).« Valentiniani non inveniebant puerum cum matre Maria, quia non credebant Christum habuisse matrem [(1811) 1Kb] . Nestoriani autem divinam maternitatem negantes, dicebant Mariam matrem esse Christi, ut [Col. 0991A] hominis, non ut Dei; unde in detestationem hujusmodi erroris beata Virgo Maria vocata est theotocos [(1812) 1Kb] , id est Dei, qui etiam homo est, mater. »Et apertis thesauris suis, obtulerunt ei munera, aurum, thus et myrrham (ibid.).« Gentiles erant isti, legem et prophetas non noverant; legis tamen et prophetarum dicta complebant. Scriptum est enim: »Non apparebis vacuus ante conspectum Dei tui (Deut. XVI, 16).« Isti sunt, de quibus scriptum est: »Omnes de Saba venient, aurum et thus deferentes, et laudem Domini annuntiantes. (Isa. LX, 6).« Et in Psalmis »Reges Tharsis, et insulae munera offerent, reges Arabum, et Saba dona adducent. Et adorabunt eum omnes reges terrae, omnes gentes servient ei (Psal. LXXI, 10).« Docent nos isti viri, qui primitiae gentium [Col. 0991B] fuerunt, et per quos omne genus hominum significatum est [(1813) 1Kb] , qualiter debeamus quaerere Christum, et quomodo ad Jesum venire debeamus. Non debemus venire sine muneribus, non debemus ad eum accedere sine aromatibus. Sic regina Saba (quae et ipsa Ecclesiam gentium significabat,) venit ad Salomonem, offerens ei aurum multum, et aromata multa, qualia prius non sunt allata in Jerusalem (III Reg. X). Sic et illae mulieres, de quibus jam supra locuti sumus, emerunt aromata ut venientes ungerent Jesum. Lege Cantica canticorum, et videbis quod totus liber unguentis optimis et aromatibus redoleat. Ubi sponsa unguentis suavibus delibuta, sponsi odoribus delectata dicit: »Trahe me post te, curremus in odorem unguentorum tuorum (Cant. I, 4).« [Col. 0991C] Cujus et sponsus odoribus nihilomiuus delectatus ait: »Favus distillans labia tua, sponsa, mel et lac sub lingua tua, et odor vestimentorum tuorum sicut odor thuris (Cant. IV, 11).« De sapientia quoque dicitur: Quia »in plateis, sicut cinnamomum et balsamum aromatizans odorem dedit, et quasi myrrha electa dedi suavitatem odoris (Eccli. XXIV, 20).« His et similibus apparet quantum bono odore et sanctis aromatibus delectatur Deus. Bonus odor et sancta aromata virtutes sunt, sine quibus ad Christi incunabula, et ad matrem totius virginitatis accedere non licet. Fides, spes, charitas, humilitas et patientia, misericordia et obedientia, aromata sunt, quorum odor suavissimus est, in quo et Christus et mater Christi multum delectantur. Valde sapientes [Col. 0991D] fuerunt homines isti, qui talia munera Domino obtulerunt. Hos igitur imitemur; et aurum, et aromata Domino offeramus. Omnium metallorum aurum pretiosissimum est, nec igne minuitur, nec vetustate corrumpitur. Omnia vasa tabernaculi aurea sunt, mensa, altare, candelabrum, thuribulum, tabulae, craterae, scyphi, et ipsi cherubim de auro purissimo facti erant. Nihil in toto templo nisi aurum [Col. 0992A] videbatur. Ad nos, fratres, ista respiciunt; nos sumus vasa tabernaculi, divitiae Dei, arcana Dei, sapientia Dei. Si in corde tuo reposita sunt, tu es arca Dei; si cibis spiritualibus alios pascis, mensa es; si de tua sancta conversatione bonum odorem circumquaque diffundis, thuribulum es; si Spiritui sancto in corde tuo habitaculum praeparas, templum Dei es. Hoc enim dicit Apostolus: »Nescitis, quia templum estis Dei, et Spiritus sanctus habitat in vobis?« (I Cor. III, 16.) Aureos igitur nos esse oportet, siquidem tabernaculi vasa sumus. Sed videat unusquisque quale aurum offerat Domino. Ipse enim falli non potest; faber est, et filius fabri; non Joseph, ut Judaei dicebant, sed illius qui fabricavit coelum et terram, sicut nos dicimus. Ipse est, de quo scriptum [Col. 0992B] est: »Et sedebit conflans, et emundans argentum, et purgabit filios Levi, et colabit eos, quasi aurum et quasi argentum (Malac. III, 3).« »Si cujus opus manserit, mercedem accipiet: si cujus opus arserit, detrimentum patietur; ipse vero salvus erit; sic tamen quasi per ignem (I Cor. III, 14-15).« Apostoli verba sunt. Quid nos miseri faciemus, qui non aurum, sed plumbum habemus. Sed potens est Dominus plumbum nostrum in aurum convertere, qui in tot et tam diversa animalia solidam terram convertere potuit. Ecce audivimus quid Domino offerre debeamus. Audiamus etiam per quam viam in patriam redeamus: dicat evangelista: »Et admoniti, inquit, magi in somnis ne redirent ad Herodem, per aliam viam reversi sunt in regionem [Col. 0992C] suam (Matth. II, 12).« Una via prohibetur, caeterae bonae sunt. Redire ad Herodem malum est, hanc viam fugiamus. Haec via non ducit ad patriam. Herodes iste diabolus est, Herodes iste 538 peccatum est. Omnis via, quae ad ipsum ducit, mala est. Alias ergo vias teneamus, quae nos sine errore in patriam perducant. »Universae viae Domini misericordia et veritas (Psal. XXIV, 10).« Hae duae sufficiunt nobis; sed duae una sunt. Dominus hoc dicit: »Ego sum via, veritas et vita: nemo venit ad Patrem nisi per me (Joan. XIV, 6).« Omnes igitur viae in istam conveniunt, nulla nisi per istam ad Patrem et ad patriam perducit. Hanc ergo teneamus, ut laeti tandem et incolumes in antiquam patriam nostram [Col. 0992D] redire valeamus; ipso adjuvante, qui vivit et regnat in saecula saeculorum. Amen.



CAPUT VII. De octavis Epiphaniae.

»Defuncto Herode, ecce angelus Domini apparuit in somnis Joseph in Aegypto, dicens: Surge, et accipe puerum, et matrem ejus, et vade in terram Israel, defuncti sunt enim, qui quaerebant animam [Col. 0993A] pueri (Matth. II, 13).« Sicut Joannes evangelista dicit: »In propria venit« Dominus et Salvator noster, et filii »eum non receperunt (Joan. I, 11).« Relicta igitur Synagoga transivit ad gentes, et abiit in Aegyptum, ubi patriarchae et prophetae peregrinati sunt, ut adimpleretur quod dictum est per prophetam dicentem: »Ecce Dominus ascendet super nubem levem, et ingredietur Aegyptum, et corruent omnia simulacra ejus (Isa. XIX, 1).« Unde et ipse Dominus ait: »Ecce relinquetur vobis domus vestra deserta (Luc. XV, 38).« Et in Psalmis: »Ecce elongavi fugiens, et mansi in solitudine (Psal. XXXIV, 8).« In templo quoque, ut Josephus refert, auditae sunt voces angelorum dicentium: Relinquamus has sedes. Unde et Apostolus ait: »Vobis oportebat [Col. 0993B] primum praedicari verbum Dei; sed quia repulistis illud, et indignos vos fecistis aeternae vitae, ecce convertimur ad gentes (Act. XIII, 46).« Hoc igitur fuga Domini significavit. Venit in Aegyptum, ut populus, qui sedebat in tenebris, videret lucem. De quo videlicet populo per Prophetam ante praedixerat: »Populus, quem non cognovi, servivit mihi, in auditu auris obedivit mihi. Filii alieni mentiti sunt mihi, filii alieni inveterati sunt et claudicaverunt a semitis suis (Psal. XII, 46).« Et alibi: »Vocabo non plebem plebem meam, et non misericordiam consecutam, misericordiam consecutam (Rom. IX, 25).« Et quibus prius dictum fuerat Non populus meus vos, ipsi vocamini filii Dei vivi. »Laudate ergo Dominum, omnes gentes, laudate eum, omnes populi: [Col. 0993C] quoniam confirmata est super nos misericordia ejus, et veritas Domini manet in aeternum (Psal. CXVI, 1).« O felices illi gentium [(1814) 1Kb] , cum quibus et in quibus Dominus habitat! Miseri Judaei, qui eum recipere noluerunt, et clamantes dixerunt: »Non habemus regem, nisi Caesarem!« (Joan. XIX, 16.) Miserunt insuper legationem post ipsum, dicentes: »Nolumus hunc regnare super nos (Luc. XIX, 14).« Nondum illis mortuus est Herodes, adhuc super Synagogam diabolus regnat. Nondum mortui sunt omnes qui Christi animam quaerunt, et ejus nomen et fidem in cordibus fidelium occidere conantur. Sed sciant Judaei, nisi omnes isti prius moriantur, et diabolus in eorum cordibus regnare desistat, ad terram Israel [(1815) 1Kb] non veniet Jesus. [Col. 0993D] Dedignatur enim Dominus cum talibus habitare, omnesque illos fugit, super quos Herodes et diabolus regnat. His autem mortuis revertetur ad eos, quod quidem juxta [(1816) 1Kb] saeculi consummationem Jeremias propheta futurum esse testatur. Ait enim: »In diebus illis salvabitur Juda, et Israel habitabit confidenter, [Col. 0994A] et hoc est nomen, quod vocabunt eum: Dominus justus noster (Jer. XXXIII, 16).«---»Si enim fuerit numerus filiorum Israel sicut arena maris, reliquiae salvae fient (Rom. IX, 27).« Unde et in Psalmis legitur: »Convertentur ad vesperam, et famem patientur, ut canes, et circuibunt civitatem (Psal. LVIII, 15).« Et tunc quidem archisynagogi filia exsuscitabitur. Tunc ille, qui hircum seu caprum emissarium, tanto tempore vagabundus per desertum duxit [(1817) 1Kb] , lotis vestibus, aqua munda, ad castra revertetur. Obscura sunt haec nisi clarius disserantur. Narrat Moyses (Levit. XVI, 7) Dominum praecepisse ut ante ostium tabernaculi duos hircos statueret, quorum alterum immolaret Domino, alterum vero in desertum mitteret per hominem ad hoc [Col. 0994B] officium praeparatum [(1818) 1Kb] . Homo vero ille immundus erat usque ad vesperam, et tunc tandem lotus aqua ad castra revertebatur. Quam frivola haec esse viderentur, nisi magnum aliquid significarent. Duo hirci Christum et Antichristum significant. Hircus in lege pro peccato offerebatur, mundum quidem animal, sed fetidum et luxuriosum. Munda enim animalia sunt, quaecunque ungulam dividunt, et ruminant. Nos quasi hircum Antichristum abominamur. Similiter et Judaei Salvatorem nostrum seductorem et peccatorem dicunt. In quorum persona Isaias propheta loquitur, dicens: »Et nos reputavimus eum quasi leprosum, et percussum a Deo, et humiliatum. Ipse autem vulneratus est propter iniquitates nostras, attritus est [Col. 0994C] 539 propter scelera nostra (Isa. LI, 4).« Hic igitur hircus ad ostium tabernaculi, et ante portas templi ductus et damnatus est, et pro peccatis nostris Domino immolatus. Nunc autem de altero videamus, super cujus caput filii Aaron manus suas ponentes, omnes maledictiones imprecabantur. Filii Aaron nos sumus, qui quotidie Antichristum damnamus et maledicimus. Huic enim Apostolus maledicens, ait: »Et tunc revelabitur ille iniquus filius perditionis, qui adversatur et extollitur super omne quod dicitur Deus, aut quod colitur (II Thess. II, 8).« Similiter autem et beatus Joannes in Apocalypsi multis maledictionibus ei maledicit. Homo vero ille qui eum in desertum ducit, populus Judaicus est, qui per totum mundum in captivitatem ductus, et [Col. 0994D] quasi per magnum quoddam desertum divisus, Antichristum, quem ipsi Messiam vocant, secum portat, illum praedicat, illum annuntiat, illum ad sui liberationem venturum esse dicit [(1819) 1Kb] . Sic igitur usque ad vesperum, usque ad hujus dici saeculique finem, simul cum hirco suo populus ille in hujus [Col. 0995A] deserti amplitudine errabit, et tunc tandem lotus aqua, et baptismate sanctificatus, et mundatus Ecclesiae castris sociabitur, et sicut superius diximus: »Illis diebus salvabitur Juda, et Israel habitabit confidenter;« et tunc tandem revertetur Dominus in terram Israel, et habitabit in civitate Nazareth, quae munditiae interpretatur. Haec una civitas duobus populis sufficit [(1820) 1Kb] , ut simul omnibus in unum collectis, fiat solummodo unum ovile et unus pastor. Et tu igitur quicunque es, si vis suscipere Christum in domum tuam et in templum pectoris tui, esto Nazareth; esto domus pulchritudinis et munditiarum. Die simul cum Psalmista: »Cor mundum crea in me, Deus, et spiritum rectum innova in visceribus meis (Psal. L, 12).« Audi Dominum in [Col. 0995B] Evangelio dicentem: »Beati mundo corde, quoniam ipsi Deum videbunt (Matth. V, 8).« Congrue igitur per Nazareth Ecclesia tota ex utroque populo congregata significatur; quoniam tota munda est, tota pura est [(1821) 1Kb] ; ut adimpleretur quod scriptum est per prophetas, dicentes: »Quoniam Nazaraeus vocabitur (Matth. II, 23).« Pulchre autem a Nazareth Nazaraeus dictus est, quoniam, sicut diximus, Nazareth munditiae, et Nazaraeus mundus interpretatur, et mundus quidem a munditiis derivatur. Multa autem de Nazaraeis loquitur Moyses, qui sicut viri valde religiosi, seipsos Domino vovebant et consecrabant, et ab omnibus quibus lex abstinere praecipit, se custodiebant, neque vinum, neque siceram, neque aliquid quod inebriare [Col. 0995C] posset, bibebant; comam capitis sui non radebant et ad mortuum non accedebant. Tandem autem peracto tempore, quod ex voto debebatur, totius professionis [(1822) 1Kb] hostiam Domino offerebant. Quod si forte tempore consecrationis suae qualibet occasione ad mortuum accessissent, omnes priores dies irriti erant, et mox eadem die, similiter autem et die septima radebant capita sua [(1823) 1Kb] . Die vero octavo offerebant par turturum, aut duos pullos columbarum. Aliter in Synagoga, aliter in Ecclesia Nazaraei fiunt. Et pauci quidem fiunt in Synagoga; multi vero in Ecclesia. Sunt enim Nazaraei quicunque baptizantur. Quoniam ab omni peccato lavantur et sanctificantur. Et quamvis omnes Christiani in baptismate Nazaraei fiant, ad episcopus tamen caeterosque [Col. 0995D] clericos, et praecipue ad monachorum ordinem haec pertinere videntur, qui arctiori voto Domino conjuncti ab omnibus immunditiis, se prae caeteris custodire debent. Tales igitur a vino et sicera aliisque omnibus quae inebriare possunt, abstinere oportet, ne forte inebriati sensum amittant, suaeque professionis obliviscantur. Hoc autem non tantum de corporis, quantum de animae ebrietate intelligi debet. [Col. 0996A] Utraque enim mala est, sed animae pejor. Qui enim vitiorum calice inebriati sunt, facile a diabolo praecipitantur. Et tali quidem calice ebrii sunt omnes superbi, omnes avari, omnes luxuriosi, omnes raptores, omnes quibus furor et ira dominatur. Ipse enim impetus irrationabilis ebrios eos esse ostendit. Non est igitur Nazaraeus, qui a tali se non continet ebrietate. Vinum bibit Jesus [(1824) 1Kb] , et Nazaraeus erat. In quo maxime probatur per vinum et siceram aliquid significari. Interdicitur quoque Nazaraeis ad mortuum accedere, id est criminalia et mortalia peccata committere. Quamvis sine peccato nemo esse possit, sine crimine tamen Nazaraeum esse necesse est, quoniam si crimen commiserit, jam 540 Nazaraeus non est. Unde et Nazaraeis praecipitur sic, si [Col. 0996B] qualibet occasione ad mortuum toto tempore consecrationis accederint, statim ea die radantur, et septima similiter. Dies quoque irriti fiebant, quos usque ad illam diem pro voto custodierant. Nunquam ante terminum constitutum Nazaraeis caput radere licitum erat, nisi prius fortasse ad mortuum accessissent. Qui igitur ante terminum caput radebant, nolebant apparere foris, quod se cognoverant intus perdidisse. Hos et nos imitari debemus, ut quando peccatum aliquod magnum committimus, statim eadem die ad poenitentiam curramus, neque in alteram diem differamus, sicut scriptum est: »Non tardes converti ad Dominum, neque differas de die in diem (Eccli. V, 11).« Radamus capita, ut tota munda appareat conscientia, et dolor, qui in [Col. 0996C] corde est, in facie manifestetur. Sicut bonae comae nutriendae sunt, ita et malae radendae. Bonae comae bonae sunt cogitationes, de quibus dicitur: »Quoniam cogitatio hominis confitebitur tibi, et reliquiae cogitationis diem festum agent tibi (Psal. LXXV, 11);« quas videlicet beatus Job se perdidisse flebat, dicens: »Cogitationes meae dissipatae sunt, torquentes cor meum (Job XVII, 11).« His ornatur caput interioris hominis; his amissis infirmatur anima. Ideo Samson perdidit fortitudinem, quia talibus comis subrasus fuerat. Malae vero comae illae sunt de quibus in Evangelio Dominus ait: »Ex corde exeunt cogitationes malae, furta, adulteria, perjuria, et similia (Matth. XV, 19).« Hae radendae sunt, quia hae sunt quae [Col. 0996D] coinquinant hominem, et quae Nazaraeos immundos faciunt. Hae tollantur a corde; his animae caput radatur, et totus homo mundus erit. Debet autem caput radere qui peccavit, et prima et septima die, quoniam »qui perseveraverit usque in finem, hic salvus erit (Matth. XXIV, 13).« Septima namque dies ultima est. Octava vero die offerat par turturum, vel duos pullos columbarum; per quod videlicet intelligimus quod cum veniet ad resurrectionem, quae utique [Col. 0997A] octava die futura est, totus, corpore et anima mundus, quasi digna et acceptabilis hostia Domino offeretur. Multa sunt quae de Nazaraeis dici possunt; sed pauca nos dixisse sufficiat.



CAPUT VIII. SERMO I IN RAMIS PALMARUM [(1825) 1Kb] .

»Cum venisset Jesus Bethphage ad montem Oliveti (Matth. XXI, 1).« Et reliqua. Dominus et Salvator noster, fratres charissimi, veniens ad passionem pro humani generis redemptione, accessit prius ad montem Oliveti; inde praemisit duos discipulos suos Jerusalem, et ait illis. »Ite in castellum quod contra vos est, et ibi invenietis asinam alligatam, et pullum: solvite et adducite mihi (ibid., 2).« Quibus [Col. 0997B] adductis, dum Christus supersedisset, et Jerusalem veniret, universa civitas in adventu ejus commota, obviam illi venit, tantamque devotionem exhibuit, ut quidam vestimenta sua in via prosternerent, alii ramos palmarum et olivarum prosternendos caederent, omnesque et praecedentes et subsequentes, una voce in laudem illius, cum pueris simul clamarent: »Hosanna filio David; benedictus qui venit in nomine Domini, hosanna in excelsis (ibid., 9).« Quae omnia sic sunt actualiter gesta, ut tamen aliquid spiritualiter significarent. Mons quippe Oliveti, cui Redemptor noster prius appropinquavit, quid aliud significat quam ipsum Salvatorem nostrum? Quia sicut mons, cum de terra sit, terrae tamen eminet: sic et Salvator noster, homo, qui similis [Col. 0997C] fuit nobis, mortalis; sed quia sine peccato fuit, quia Deus et homo, super omnes est sublimatus et exaltatus; de quo Propheta ait: »Mons in quo beneplacitum est Deo habitare in eo; etenim Dominus habitabit in finem (Psal. LXVII, 17).« Ipse est mons Oliveti, quia, sicut ait Apostolus: »Pater est misericordiarum, et Deus totius consolationis (II Cor. I, 3).« Oleon enim, seu eleon, Graece dicitur misericordia. Duo autem animalia, asina et pullus, significant duos populos, Judaeos et gentes. Sicut enim asina erat domita jugo et solita supersedentem suscipere, pullus vero non; ita Judaeorum populus jugum legis et prophetarum habuerat, et unius Dei cultum: gentium vero populus nec jugum legis et [Col. 0997D] prophetarum susceperat; non Deum, sed daemonia adorabat: ambo tamen populi sub jugo peccati erant, sicut ait Apostolus: »Omnes enim peccaverunt, et egent gloria Dei (Rom. III, 23),« a quo jugo, ut possent solvi, misit Christus duos discipulos, id est duos ordines discipulorum, unum in Judaeam, alterum in gentilitatem. Unde beatus Paulus ait: »Qui operatus est Petro in apostolatum circumcisionis, operatus est et mihi inter gentes (Galat. II, 8).« Hoc enim apostoli convertendo a peccatis solverunt, et templum et sedem Dei fecerunt; unde divina Scriptura ait: Anima justi sedes est sapientiae. Post apostolos subsecuti sunt et sancti martyres, qui prosternebant vestimenta sua in via, quia pro [Col. 0998A] testamento Dei sua corpora tradiderunt. Inde SS. confessores ramos de arboribus caedunt, dum exempla bene vivendi de libris Novi et Veteris Testamenti nobis assumunt. Clamant omnes: »Hosanna filio David« quia omnes 541 sancti una voce unoque spiritu laudant Deum, qui per misericordiam suam nos a potestate diaboli liberavit. Cum quibus, fratres, et nos mortificantes carnem nostram, cum vitiis et concupiscentiis, palmam victoriae per veram poenitentiam et per opera misericordiae, quam oliva designat, contra diabolum habeamus, ut ad coelestem Jerusalem, Redemptore nostro duce, quandoque pervenire et illic gaudere valeamus in saecula saeculorum. Amen.



SERMO II. ITEM DE RAMIS PALMARUM.

[Col. 0998B] Narrat beatus Joannes evangelista quod turba multa, quae convenerat ad diem festum, cum audisset quia Jesus venit Hierosolymam, acceperunt ramos palmarum et processerunt obviam ei, et clamabant: »Hosanna filio David, benedictus qui venit in nomine Domini (Joan. XII, 13).« Bona turba, quae ad diem festum convenerat; bona turba, quae Salvatori nostro obviam processit, quam ipsi quoque Scribae et Pharisaei timentes, quamvis Christum occidere cupiebant, in eum tamen manus mittere non audebant; unde et dicebant: »Non in die festo, ne tumultus fieret in populo (Matth. XXVI, 5).« Ad festum namque diem venire, Dei Filio obviam ire, et non solum exire, verum et cum palmis obviam ire, ad religionem et virtutem pertinet. Septem diebus [Col. 0998C] faciebant Judaei hanc maximam solemnitatem, in qua fermentum comedere et opus servile facere non licebat. Sed sicut Apostolus ait: »Omnia in figura contingebant illis: scripta sunt autem propter nos (I Cor. X, 11).« Haec festivitas nostra est. Judaei Christum occiderunt; sed nobis et propter nos occisus est Christus; nobis et propter nos immolatus est Agnus, qui tollit peccata mundi. Nos igitur hanc festivitatem celebrare debemus: »Non in fermento malitiae et nequitiae, sed in azymis sinceritatis et veritatis (I Cor. V, 8);« id est non in vetustate litterae, quae occidit, sed in novitate spiritus, quia spiritus vivificat. Debemus autem eam celebrare septem diebus, hoc est omnibus diebus, et quanto tempore in hac vita sumus. Quia enim non sunt dies nisi septem, [Col. 0998D] ideo per septem dies omne tempus et omnes dies intelliguntur. Servilia autem opera sunt, non illa quidem quae servi faciunt, sed potius illa quae etiam liberos servos faciunt. Non est enim servile opus ignem in Sabbato accendere, catinum lavare, infirmos sanare, paralyticos curare, sicut Judaei Salvatori nostro detrahentes dicebant: »Hic homo non est a Deo, qui Sabbatum non custodit (Joan. IX, 16).«Sicut et archisynagogus indignans dicebat: »Sex dies sunt in quibus licet operari; in his ergo venite, et curamini, et non in die Sabbati (Luc. XIII, 14);« servile scilicet opus existimans sanare et ipsos miseros homines a daemonibus liberare. Sed si vis scire quae sunt servilia [Col. 0999A] opera, audi evangelistam dicentem: »Non occides, non moechaberis, non furtum facies, non falsum testimonium dices; non concupisces rem proximi tui (Luc. XVIII, 20; Exod. XX, 13 et seq.; Deut. V, 17 et seq.).« Haec sunt servilia opera; haec faciunt homines servos, haec tradunt miseros homines ad diaboli servitutem. Haec ergo et similia fugiamus, ab his nos custodiamus et non faciemus opus servile in festivitatibus nostris. Et illi quidem qui sic festa celebrant, digni sunt qui processionem Domino faciant et ei cum palmis obviam pergant. Neque enim sine palmis licet Christo obviam ire, quoniam in palmis victoria significatur. Unde et in lege praecipitur ne judices in judicio personam respiciant; sed quicunque justam causam habuerit, ei [Col. 0999B] palmam dabunt. Vadant ergo illi obviam Jesu, qui victores sunt et suos vicerunt inimicos. Si vicisti superbiam, unam palmam habes; si vicisti luxuriam, aliam habes, et quot vitia superasti, tot palmas habes. Si autem nullum vicisti, nullam habes. Noli ergo ire obviam Christo, non te suscipiet, quia indignus es, qui in tali triumpho suscipiaris. Videamus modo quid asinus ille etiam significet, super quem rex iste humilis et mansuetus sedere dignatus est. Animal stultum, vilis pretii, ignobile, omnibus injuriis omnique subditum servituti est asinus. De sanctis autem dicit Apostolus: »Videte vocationem vestram, fratres; quod non multi sapientes inter vos, non multi nobiles; sed quae stulta sunt mundi elegit Deus, [Col. 0999C] ut confundat fortia: et ea quae non sunt, ut ea quae sunt destrueret (I Cor. I, 26).« Et in alio loco: »Si quis videtur sapiens esse in hoc saeculo, stultus fiat, ut sit sapiens (I Cor. III, 18).« De talibus quoque Isaias ait: »Cognovit bos possessorem suum, et asinus praesepe domini (Isa. I, 3):« unde ait Debora (quae interpretatur apis): »Qui ascendistis super nitentes asinos, benedicite Dominum (Judie. V, 10).« Nitentes asini illi sunt, qui apostolorum vestibus ornati sunt; qualis iste est, super quem modo Dominus sedet. De quo evangelista ait: Quod »imposuerunt« apostoli »super eum vestimenta sua et cum desuper sedere fecerunt (Matth. XXI).« Apostolorum vestimenta et ornamenta virtutes sunt et mores honesti. Fides, spes, charitas, fortitudo, temperantia, [Col. 0999D] humilitas, misericordia, pax, patientia, et similia, ornamenta sunt, quibus sancti apostoli ornati sunt et alios ornant, ut apti et pulchri sint, super quos Deus sedere et in quibus habitare dignetur. Qui igitur talibus ornamentis ornati sunt et alios ornant, illorum quidem animae super nitentes asinos sedere dicuntur. Isti itaque sunt sedes 542 Dei; isti de ignobilibus et vilissimis animalibus facti sunt thronus Dei. Novem sunt angelorum ordines, sed super thronos nullus ordo est: quanto melius est cum simplicibus et mansuetis asinos Christi fieri, quam cum superbis et arrogantibus equos et currus fieri [Col. 1000A] Pharaonis! De illis enim scriptum est: »Currus Pharaonis et exercitum ejus projecit in mare (Exod. XV, 4).« De istis autem: »Beati pauperes spiritu, quoniam ipsorum est regnum coelorum (Matth. V, 3).« Denique super quod aliud animal debuit sedere Jesus, cum ad crucem pergeret, nisi super illud quod crucem naturaliter super se ferre videtum? Naturaiiter enim hoc animal crucis signum super se designatum habet. Audiamus etiam quid illi significent, qui ramos de arboribus caedentes, viam Domino praeparabant. De talibus praecursor Domini ait: »Parate viam Domini: rectas facite semitas Dei nostri (Luc. III, 4).« Non omnium est hoc officium, neque omnibus data sunt ferramenta, quibus hujusmodi rami de arboribus succidantur. Episcoporum [Col. 1000B] hoc est et sacerdotum: ipsi tales ramos de arboribus caedere et viam Domino praeparare debent, per quam et nos ad ipsum ire possimus, et ipse ad nos venire dignetur. Arbores autem patriarchae et prophetae, apostoli et evangelistae intelliguntur. De his autem ramos succidimus, quando eorum fidem et doctrinam eorum, vitam et sanctam conversationem aliis exponimus et ad imitandum proponimus. Tales fuerunt arbores Isaias, Jeremias et Daniel. Tales fuerunt Petrus, et Paulus, et Joannes. Talis et ille qui ait: »Ego sicut oliva fructifera in domo Dei: speravi in misericordia Dei mei in aeternum, et in saeculum saeculi (Psal. LIII, 10).« Ex qua videlicet arbore rami succiduntur, quibus illa via paratur, de [Col. 1000C] qua dicitur: »Beati immaculati in via, qui ambulant in lege Domini (Psal. CXVIII, 1).« Praecipitur filiis Israel ut in festivitate tabernaculorum fructum arboris pulcherrimae suscipiant, spatulasque palmarum et ramos ligni densarum frondium, et salices de torrente, et in ipsis laetentur coram Domino (Levit. XXIII). Qui ista intelligunt non ignorant quid arbores et rami arborum significent, quibus Domini ad nos et nobis ad Dominum via praeparatur. Quid illae quoque duae turbae significent audiamus, de quibus hic dicitur: »Turbae autem quae praeibant et quae sequebantur, clamabant, dicentes: Hosanna filio David; benedictus qui venit in nomine Domini (Matth. XXI, 9).« Illa turba quae praeibat patriarcharum et prophetarum exercitus est, omniumque illorum qui a primo homine [Col. 1000D] usque ad Christum Domino placuerunt. Illa vero quae sequebatur, tota fidelium Ecclesia intelligitur a Salvatoris adventu usque ad finem saeculi. Lege prophetarum libros, et videbis quomodo praecedens turba laudet Dominum et benedicat. Lege evangeliorum volumina et apostolorum Actus, et tunc intelliges quantum in Christi laudibus sequens turba quotidie personet. Egregie itaque factum est, quod Salvator noster in medio positus est, inter utrumque videlicet Testamentum; Synagoga praecedit, Ecclesia sequitur. Ipse vero in medio stat, et uterque populus una et consona voce eum laudat et benedicit [(1826) 1Kb] , [Col. 1001A] qui est benedictus in saecula saeculorum. Amen.



CAPUT IX. IN COENA DOMINI.

Prima die azymorum, quando necesse erat comedere Pascha, Dominus et Salvator noster Petrum et Joannem ante se ad civitatem misit, qui ei hospitium et coenam praepararent. Haec autem coena finis est Veteris et initium Novi Testamenti. Unde et Salvatori nostro unam coenam in duas coenas dividere placuit, ut per primam Vetus, et per secundam Novum Testamentum intelligamus. De hac autem coena locutus est Dominus ad Moysen et Aaron in Aegypto, dicens: »Mensis iste vobis principium mensium, primus erit in mensibus anni. Loquimini [Col. 1001B] ad universum coetum filiorum Israel, et dicite eis: Decima die mensis hujus tollat unusquisque agnum per familias et domos suas (Exod. XII, 2).« [(1827) 1Kb] Mensis, inquit, iste aliorum mensium principium est, qui apud nos Martius vocatur. Hic autem sit nobis primus, id est maximus et principalis anni, quia majora in hoc mense quam in caeteris fiunt sacramenta. »Loquimini ad coetum filiorum Israel, et dicite eis: Decima die mensis hujus tollat unusquisque agnum per familias et domos suas; sin autem minor est numerus, quam ut sufficere possunt ad vescendum agnum, assumet vicinum suum, qui conjunctus est domui ejus, juxta numerum animarum quae sufficere possunt ad esum agni. Erit autem [Col. 1001C] agnus absque macula, masculus anniculus. Juxta quem ritum tolletis et haedum, et servabitis eum usque ad decimum quartum diem mensis hujus. Immolabitque eum universa multitudo filiorum Israel ad vesperam (ibid. 3 et seq.).« Decima namque die tolluntur agnus et haedus, et servantur usque ad quartum decimum diem ejusdem mensis, et tunc 543 immolantur. Nam quia tabulae testamenti decem verba, id est decem praecepta principalia scripta habuerunt, in quibus tota lex quodammodo continebatur, ideo frequenter per decem totum Vetus Testamentum intelligitur. Quia vero quatuor sunt Evangelia, in quibus Novum Testamentum clauditur, ideo per quatuor Novum Testamentum designatur. Decima igitur dies Vetus Testamentum, quarta vero [Col. 1001D] post decimam Novum designat. Decima autem tollitur agnus, sed usque ad quartam decimam immolandus servatur, quia Christi passio in Veteri Testamento [(1828) 1Kb] praefigurata et in aenigmate significata, tandem in Novo veraciter est adimpleta. Ibi Christus monstratur, hic immolatur. Ibi significatur, hic sacrificatur. Ibi denique agni immolatio narratur, hic vero Christi passio praedicatur. Vetus namque Testamentum eo tempore finem fecit, quo Christus Dominus [Col. 1002A] noster discipulis suis ait: »Amen dico vobis, non bibam de hoc genimine vitis usque in diem illum, cum illud bibam vobiscum novum in regno Dei (Matth. XXVI, 29).« Vetus igitur vinum spernitur, novum [(1829) 1Kb] promittitur. Non quod vetus lex omnino destruatur, sed quod novo et spirituali sensu intelligatur; hoc autem in regno Dei, quod est Ecclesia. Christus autem et agnus est propter innocentiam, et haedus dicitur propter similitudinem carnis peccati. De hoc enim dicitur: »Ecce agnus Dei, ecce qui tollit peccata mundi (Joan. I, 29).« De hoc similiter dicitur: »Non coques haedum in lacte matris suae (Exod. XXIII, 19).« Ad hunc ergo vescendum, vicinos et proximos invitare debemus, ut qua charitate omnium salutem desideramus, innotescat. [Col. 1002B] Vicinus enim noster omnis Christianus est, et quicunque ab Ecclesia longe non est. Est autem agnus iste absque macula, quia sicut scriptum est: »Peccatum non fecit, nec dolus inventus est in ore ejus (I Petr. II, 22).« Est autem masculus, anniculus, quia nihil habet molle, nihil [(1830) 1Kb] est femineum, nihil corruptioni obnoxium, nihil carnalis sentiens titillationis. Et agnus quidem per domos comeditur; haedus vero ab omni multitudine immolatur, per quod apertissime designatur et hoc sacrificium, quod modo in Ecclesia assidue sumitur, et illud quod a Judaeis insanientibus in ara crucis est immolatum. Quamvis enim et hoc, et illud unum sit, tamen aliter, et aliter [(1831) 1Kb] est. Unde et illi haedum occidunt inter iniquos et peccatores mundi Salvatorem [Col. 1002C] deputantes, sicut scriptum est: »Et inter iniquos deputatus est (Luc. XXI, 37).« Itemque: »Nisi hic esset malefactor, non tibi tradidissemus eum (Joan. XVIII, 30).« Nos autem quia innocentem, sanctum, et justum, et sine omni contagione peccati Dei Filium esse credimus, agnum absque macula et immolamus et sumimus. Ideoque quamvis agnus, et haedus immolatur, solus tamen agnus a populo manducatur. Illud enim sacrificium in isto sumitur, quia hoc in illud convertitur [(1832) 1Kb] . »Haec est enim mutatio dexterae Excelsi (Psal. LXXVI, 11).« Omnis autem multitudo filiorum Israel haedum immolavit. Sed quando? Ad vesperum: quia proditor Judas circa hanc horam cum Judaeis locutus, Christum [Col. 1002D] vendidit, nummos accepit, atque altera die circa horam vespertinam, id est post nonam Salvator noster spiritum emisit. Unde Psalmista ait: »Elevatio manuum mearum sacrificium vespertinum (Psal. CXL, 2).« [(1833) 1Kb] Et sument de sanguine agni, et ponent super utrumque postem, et in superliminaribus domorum, in quibus comedent illum. Super utrumque etenim postem agni sanguinem ponunt, qui et ore et corde illum suscipiunt. Qui vero vel indigne suscipiunt, [Col. 1003A] vel etiam suscipientes Christi sanguinem esse non credunt, isti super unum tantummodo postem sanguinem Christi ponunt. De quibus Apostolus dicit: »Qui enim manducat et bibit indigne, judicium sibi manducat, et bibit (I Cor. XI, 29).« Nos igitur et ore sumentes, et corde sanguinem Christi esse credentes super utrumque postem eum ponamus; et corpore, et mente suscipiamus. Cum autem crucis signum, quae Christi sanguine cruentata est, in nostris frontibus facimus, tunc quidem in superliminaribus domorum Christi sanguinem ponimus. Sequitur: »Et edent carnes illa nocte assas igni, et azymos panes cum lactucis agrestibus (Exod. XII, 8).« Idem enim hoc loco et per carnes, et per azymos panes intelligimus, et bene utrumque posuit, quia [Col. 1003B] de panibus hae carnes fiunt. Has autem cum lactucis agrestibus comedunt, qui corde compuncto et humiliato eas suscipiunt, et crucis amaritudinem Christo compatientes in cordis palato quodammodo sentiunt. »Non comedetis ex eo crudum quid, nec coctum aqua, sed assum tantum igni (ibid., 9).« Agni enim carnes, vel si crudae, vel aqua coctae edantur, facile stomachum pervertere solent. Si vero assae fuerint et confortant, et avidius [(1834) 1Kb] eduntur. Qui igitur eas a caeteris carnibus non discernit, et omni cibo suaviores et salubriores esse non intelligit, et quasi fastidiens, digne eas sumentibus salutem et vitam eas praestare non credit, is vel crudas, vel aqua coctas has carnes comedit. Ille vero assas igni eas [Col. 1003C] inanducat, qui vitam 544 in eis esse credens avidissime suscipit, et suscipiendo Christi passioni communicat. Ipse enim Dominus dicit: »Qui manducat meam carnem, et bibit meum sanguinem, habet vitam aeternam (Joan. VI, 54).« Non sunt praeterea hae carnes crudae edendae, quia passus est Christus, neque in aqua coctae, quia non occulte, sed palam, et omnibus videntibus est crucifixus. Redolet caro, cum assatur, redolet et passio Christi. Caput cum pedibus ejus, et intestinis vorabitis, nec remanebit ex ea quidquam usque mane. »Caput enim Christi, sicut Apostolus ait, Deus est (I Cor. XI, 3).« Pedes vero, qui terram tangunt, ejus carnem significant, quae de terra assumpta est. Quid vero ejus intestina omnino occulta? Omnia profunda mysteria. [Col. 1003D] Caput igitur illius cum pedibus et intestinis vorant, qui et Deum, et hominem esse credunt, et quaecunque de eo scripta sunt, digne fideliterque suscipiunt. Non enim sufficit, si et Deum et hominem eum esse credamus, nisi intestina ejus quoque suscipientes, et de Virgine natum, et circumcisum, et veraciter passum, et die tertia surrexisse, et caetera, quae de eo scripta sunt, indubitanter crediderimus. Unde subditur: »Nec remanebit ex eo quidquam usque mane (Exod. XII, 10).« Omnia sumantur, omnia credantur; nihil de hoc agno remancat quod [Col. 1004A] in fidei pectore non claudatur. Mane autem vitae hujus finis intelligitur, quando Christus sol justitiae apparebit, et fugatis tenebris nox ulterius non erit. Tunc autem non erit tempus convertendi, vel agni carnes comedendi, quia qui tunc credere incipient, cum fatuis virginibus audient: »Amen dice vobis, nescio vos (Matth. XXV, 12).«---»Si quid residuum fuerit, igne comburetis (Exod. XII, 10).« Residua enim sunt, quae comedi nequeunt, ut est pellis et ossa. Pellis etenim agni caro Christi est, quae quidem qualiter Deo unita, id est qualiter Verbum caro factum est, neque dici, neque intelligi potest. Sed quis illa ossa comedere, vel (ut ita dixerim) corrodere valeat, ut qualiter ante omnia tempora sit a Patre genitus diutissime si licuerit, semperque investigando [Col. 1004B] intelligat. Sunt autem alia multa, quae quoniam comedi et intelligi non possunt, charitatis igne, fideique ardore comburantur. Sufficit enim credere, si non datur intelligere. Plures enim credendo magis quam intelligendo has carnes comedunt. Comedant ergo qui possunt, qui vero non possunt, credant, et charitatis igne comburant. Sequitur: »Sic autem comedetis illum. Renes vestros accingetis, et calceamenta habebitis in pedibus, tenentes baculos in manibus, et comedetis festinanter. Est enim phase, id est transitus Domini (Exod. XII, 11 et 12).« Renes quidem accingere est castitatis et continentiae cingulo luxuriam refrenare. Unde ipse Dominus ait: »Sint lumbi vestri praecincti (Luc. XII, 35).« [Col. 1004C] Calceamenta vero in pedibus habent, qui quasi [(1835) 1Kb] alio pergere parati, peregrinos se in hoc mundo esse cognoscunt. Et isti quidem viam mandatorum [(1836) 1Kb] currentes, secure, et sine timore, utpote bene calceati super serpentes calcant et scorpiones. Baculos autem in manibus teneant, ut se ab incurrentibus adversariis defendere valeant. Habes humilitatem, baculus est tibi? Hoc enim superbiam vincis. Habes castitatem, et haec baculus est, quo luxuria superatur? sed quid multa? Quot virtutes, tot baculos habes. Sic igitur praeparetur, sic muniatur, sic cremetur, qui has carnes comedere venit. Cito autem, et festinanter comedetis eas, ut cum Dominus veniet, jam pleni et saturi sitis, nec tunc credere incipiatis, quando liberari per fidem debetis. [Col. 1004D] In fide autem suscipienda, nulla mora debet esse. »Vigilate itaque, quia nescitis diem, neque horam (Matth. XXV, 13).« Postquam autem [(1837) 1Kb] illam coenam, et agnum illum significativum Salvator noster cum apostolis comedit, ad verum Paschae transit sacramentum, ut quod prius fecerat in figura, iterum faceret in veritate; et prius quidem fecit secundum ordinem [(1838) 1Kb] Melchisedech, ut se utriusque testamenti auctorem esse ostenderet. Alterum igitur sacerdotium complendo finivit, alterum autem in aeternum fieri et manere constituit. De quo scriptum [Col. 1005A] est: »Juravit Dominus, et non poenitebit eum, tu es sacerdos in aeternum secundum ordinem Melchisedech (Psal. CIX, 4).« Surgens igitur a coena, et accipiens linteum praecinxit se: deinde misit aquam in pelvim, coepit lavare pedes discipulorum. Pedes quidem, quoniam qui lotus est, non indiget, nisi ut pedes lavet, sed est mundus totus. Hoc autem faciebat, ut puri et mundi essent ad tantum accedere sacramentum; nobis quoque exemplum tribuens, ut prius nos abluamus, ad ejus carnem et sanguinem accessuri. Qui enim, ut Apostolus ait: »Manducat et bibit indigne, judicium sibi manducat et bibit (I Cor. XV, 29).« Probet igitur se prius homo, lavet pedes et conscientiam, et sic accedat. Postquam autem pedes eorum lavit; cum [Col. 1005B] iterum recubuisset, antequam secundam coenam agere coepisset, ait: »Scitis quid fecerim vobis? Vos vocatis me magister, et dominus, et bene dicitis; sum etenim. Si ergo ego dominus, et magister lavi vobis pedes, et vos debetis alter alterius lavare pedes (Joan. XIII, 13).« [(1839) 1Kb] Et paucis verbis interjectis, accipiens calicem bibit, et ait: 545 »Non bibam amodo de hoc genimine vitis, donec bibam illud vobiscum novum in regno Dei (Joan. XIII, 13).« [(1840) 1Kb] Quod tale fuerit: Vetera transierunt; ecce nova facio omnia. Hinc est enim quod Lucas evangelista duos calices ponit, dicens: »Accipite, et dividite inter vos. Hic est enim calix sanguinis mei; novi testamenti, qui pro vobis et pro multis effundetur in remissionem peccatorum [Col. 1005C] (Luc. XXI, 17, 20).« Ac si diceret: Dixi vobis aliquando: »Nisi manducaveritis carnem Filii hominis, et biberitis ejus sanguinem, non habebitis vitam in vobis (Joan. VI, 54);« sed non intellexistis: modo quod dixi, expono; et quod nunc me facere videtis, illorum verborum expositio est. Quidam ex discipulis haec verba tunc audientes, et non intelligentes scandalizati sunt, et conversi abierunt retrorsum, et amplius eum non sunt secuti; putabant enim, quod ejus carnes membratim concisas, vel crudas, vel coctas comedere debuissent. Nimis adhuc carnales erant isti, nimisque carnaliter intelligebant. Ecce modo cum discipulis sedet Jesus: manducat et bibit cum illis, et cum nihil patiatur in membris [Col. 1005D] suis, ejus tamen caro comeditur, et ejus sanguis bibitur a discipulis suis. Hoc facit potentia divinitatis; illa videlicet, de qua scriptum est: »Omnia quaecunque voluit, Dominus fecit in coelo, et in terra, in mari, et in omnibus abyssis (Psal. CXXXIV, 6).«--- »Ipse enim dixit, et facta sunt, ipse mandavit, et creata sunt (Psal. XXXII, 9).« Sic igitur, et modo cum dixisset: »Hoc est corpus meum; et hic est sanguis meus (Luc. XXII, 19);« tanta fuit potentia in verbo ejus, ut illico et panis mutaretur in carnem, et vinum mutaretur in sanguinem. Miraris hoc? Hoc scio, quod miraris [(1841) 1Kb] . Mirabile enim est; nihil enim fecit Deus, quod mirabile non sit. Similiter autem, [Col. 1006A] et ego miror de te, quomodo cibus tuus, et potus tuus mutatur in carnem et sanguinem tuum. Non facit cibus tuus carnem tuam, quae jam facta est, sed nutrit, et mutatur in eam; videlicet carnem tuam, quam habes, et quam suscepisti de matre tua. Sic igitur et panis iste, et vinum, quod super altare consecratur, ad imperium et potestatem coelestis benedictionis in Christi sanguinem commutatur, non in aliam carnem Christi, quia aliam non habet, nisi illam quae nata est de matre Christi. Ergone potuit digestio tua mutare cibum tuum in carnem tuam, et coelestis benedictio non potest panem et vinum mutare in carnem et sanguinem Christi? Quomodo ergo verum est: »Ipse dixit, et facta sunt; ipse mandavit, et creata sunt?« Concedas [Col. 1006B] igitur necesse est, quod sicut digestione mutatur cibus in carnem tuam, quam tu suscepisti ex matre tua; ita et panis iste coelestis benedictione mutatur in carnem Christi, non in aliam quidem, quia non habet aliam, nisi illam, quam de Virgine matre suscepit. Audi adhuc quod mirabilius est, cum tantus panis, qui per totum mundum quotidie sacrificatur coelesti benedictione mutetur in carnem Christi, et comedatur a fidelibus Christi, ipsum tamen corpus Christi neque augetur, quando panis in illum mutatur, neque minuitur, quando manducatur. Illi quinque panes sint nobis in exemplum, ex quibus Salvator noster quinque millia hominum satiavit, exceptis parvulis et mulieribus, qui in hoc numero non computantur (Joan. VI). Si unusquisque [Col. 1006C] ex illis panibus solummodo in mille particulas divisus fuisset, ego non puto unam particulam os unius hominis implere potuisse. Illud tamen tantillum, quod singuli susceperunt, tantum in ore uniuscujusque multiplicatum est, ut neque dentibus ad molendum, neque venter ad implendum minus esset usque ad perfectam satietatem. Illae quoque parvissimae micae, quae de panibus, cum frangerentur, ceciderunt, et his, qui comederant necessariae non fuerunt, sic multiplicatae sunt, ut duodecim ex eis cophinis impleri potuissent. Et certe poterat Dominus, si ipsi placuisset, ex solis istis reliquiis pascere omnes homines hujus mundi, quanto tempore fuerit iste mundus; tanta est potentia Domini, et tantum [Col. 1006D] valet benedictio Christi. Ecce invenimus aliquid ad exemplum valde conveniens, quod a multis comedatur, et non minuatur. Sic igitur corpus Christi cum quotidie comedatur ab omnibus, nullam tamen patitur diminutionem; quia sicut Apostolus ait: »Christus resurgens a mortuis, jam non moritur; mors illi ultra non dominabitur (Rom. VI, 9).« Vidi ego aliquos, et quales multos invenire non est difficile, qui nulla ciborum abundantia majores et crassiores fiebant, quamvis non multi cibi in eorum carnes convertebantur. Hoc autem dixi, quamvis fortasse non videatur competens exemplum, ut tu intelligas aliquid esse, quod non augeatur, quamvis [Col. 1007A] ei quotidie aliquid addatur. Si igitur hoc in carne mortali fieri potest, quanto magis in carne Salvatoris, et ipsa jam per resurrectionem clarificata? Nondum enim consummatum et perfectum est quod in aliquo augeri, vel minui potest. Sed quare nos in istis laboramus? Ipsius verba nobis sufficiant. Ipse enim dixit. »Hoc est corpus meum;« postea dicit: »Hic est sanguis meus.« Ipse dicit: »Caro mea vere est cibus, et sanguis meus vere est potus (Joan. VI, 56).« Ipse dicit: »Qui manducat meam carnem 546 et bibit meum sanguinem habet vitam aeternam (Joan. VI, 55).« Si Christo non credimus, cui credemus? Ubi tanta auctoritas est, ibi argumenta necessaria non sunt.



CAPUT X.
[Col. 1007B]


SERMO I IN PARASCEVE.

De imitando Christo in paupertate, misericordia, charitate, et caeteris virtutibus, hac die, aut qualibet alia habendus ad fratres.

»Estote imitatores Dei sicut filii charissimi, et ambulate in dilectione, sicut et Christus dilexit nos, et tradidit semetipsum pro nobis oblationem, et hostiam Deo in odorem suavitatis (Ephes. V, 1).« In omnibus, quae Dominus noster Jesus Christus gessit, fratres charissimi, et dixit, nobis formam humilitatis, et doctrinam bonae conversationis reliquit, sicut enim verbis nos voluit docere, ita et exemplis. Unde scriptum est: »Coepit Jesus facere, et docere (Act. I, 1).« Et quantum ad humilitatem ait ipse Dominus: »Discite a me, quia mitis sum et humilis [Col. 1007C] corde (Matth. XI, 29).« Quia etiam cum ipse sit omnipotens, atque Dominus, pro nobis pauper esse voluit, honores respuit, passiones sponte subiit, et etiam pro persecutoribus exoravit. Et hoc totum fecit, ut in omnibus eum, pro capacitate nostrae infirmitatis, sequi non negligamus; alioquin veri Christiani non simus. Nam qui dicit se Christum diligere, debet sicut ille ambulavit et ipse ambulare. In hoc ergo, quod ipse pauper esse voluit, nec nos divitias pro magno habeamus, neque eas immoderatius appetamus, satis aperte docuit. Nam homines hujusmodi comprobantur esse avari, de quibus dicit Apostolus: »Avari, fornicatores et immundi regnum Dei non possidebunt (I Cor. VI, 11).« Idemque alibi: »Qui volunt in hoc mundo divites fieri, [Col. 1007D] incidunt in tentationes et in laqueos diaboli (I Tim. VI, 9).« Ecce qui volunt divites fieri, dixit, non qui sunt. Cupiditatem damnabilem ostendit, non divitias. Possunt divites esse, et boni; sed illi, de quibus dicitur: »Divitiae si affluant, nolite cor apponere (Psal. LXI, 11).« Quales legimus fuisse Abraham, et Jacob, et David, quos et divitias cognoscimus habuisse, et eas cum non habentibus communicasse. Et in Apostolo scriptum habemus: »Praecipe divitibus hujus saeculi, non sublime sapere, neque sapere in incerto divitiarum, sed in Deo vivo. Divites sint in operibus bonis, facile tribuant (I Tim. VI, 11).« Ecce isti sunt boni divites, qui non superbe sapiunt, neque sperant in incerto divitiarum, id est fiduciam suam non ponunt in divitiis, quae sunt in incerto, [Col. 1008A] quae hodie habentur, et eras facile amitti possunt. »Facile tribuant,« ut de his, quibus abundant, inopiam fratris sublevare studeant, ut de eorum unoquoque dicatur: »Hilarem datorem diligit Deus (II Cor. IX, 7).« Et hoc est, quare cum Dominus dives esset in coelis, pauper voluit esse in terris. Quoniam vero etiam passionem et crucem sponte subiit, per ipsam mortem suam de potestate diaboli nos eripuit, atque in cruce pendens pro peccatoribus oravit, ubi nobis exemplum dedit, valde aequanimiter mala a proximis illata, homines ab hominibus perpeti, cum ipse omnium Dominus a servis, justus a peccatoribus tanta tam benigne pertuleri. Et nos. fratres, in tribulationibus positi, orationibus maxime insistere debemus, quae tribulationes [Col. 1008B] geminae sunt. Est enim tribulatio, cum patimur damna temporalium, et est tribulatio, quae longe major est, quando ad quaecunque crimina inclinamur. Verumtamen sic orandum est, ut oratio nostra non vertatur in peccatum. Eleemosynas pariter largiri debemus, easque perfecte facere. Perfectae autem eleemosynae sunt in duobus; dando scilicet et dimittendo; unde Dominus dicit in Evangelio: »Date, et dabitur vobis, dimittite, et dimittetur vobis (Luc. VI, 37).« Item: »Beati misericordes, quoniam ipsi misericordiam consequentur (Matth. V, 7).« Alioquin, Scriptura testante, frustra a peccatis liberari rogans, manus ad Dominum expandit, qui eas ad pauperes, pro posse non extendit. Et si quis vos offendit, dimittite ex corde, ut Deus remittat [Col. 1008C] vobis vestras offensas; quia »nisi dimiseritis, nec Pater de coelis dimittet vobis (ibid. VI, 14): quoniam qui odit fratrem suum, homicida est; et scimus quod omnis homicida non habet vitam aeternam, neque partem in regno Christi et Dei (Joan. III, 15).« Haec sunt, quibus perveniendum est ad regnum coelorum. Ad quod perducat nos Christus Dominus noster, qui vivit et regnat in saecula saeculorum.



SERMO II IN PARASCEVE, SIVE IN RESURRECTIONE DOMINI.

»Fidelis sermo, et omni acceptione dignus, quia Dominus noster Jesus Christus venit in hunc mundum peccatores salvos facere (I Tim. IV, 9).« Beatus apostolus Paulus, Doctor et magister gentium, [Col. 1008D] verba sua vera et fidelia esse dicit, omnique acceptione digna, et quibus nemo unquam contradicere debet, quod Dominus noster Jesus Christus ideo in hunc mundum venit, ut peccatores salvos faceret. 547 Non enim venit vocare justos, sed peccatores, quia non indigent, qui sani sunt medico, sed male habentes. Tota enim intentio Salvatoris nostri, quod Verbum caro factum est, quod de Virgine natus est, quod inter homines conversatus est, quod passus est, et resurrexit; tota, inquam, illius intentio fuit, ut peccatores redimeret, atque salvaret. Hodie igitur completa est haec intentio tam pia, haec voluntas tam sancta, haec misericordia tam immensa. Hoc et ipse ostendit illis verbis, quibus ait: »Ecce ascendimus Hierosolymam, et consummabuntur omnia, [Col. 1009A] quae scripta sunt per prophetas de Filio hominis. Tradetur enim gentibus, et illudetur, et flagellabitur, et crucifigetur, et tertia die resurget (Matth. XX, 18).« Nonne audis quod in resurrectione consummantur, quae lex et prophetae de eo praedixerunt? Non erat alia via, qua homo in patriam reverteretur, non erat alia medicina, qua sanaretur. O clementissimum medicum, qui de proprio sanguine fecit medicinam, ne infirmi perirent, quos sanare venerat! Ipse est enim de quo scriptum est: »Qui dilexit nos, et lavit nos a peccatis nostris in sanguine suo (Apoc. I, 5).« Sanguis igitur Christi pretium est, quo redempti sumus, et lavacrum, quo lavati sumus, et antidotum, quo sanati sumus. »Si enim data esset lex, quae posset vivificare, vere ex lege [Col. 1009B] esset justitia; sed nihil ad perfectum adduxit lex (Gal. III, 21).« Manifestum est enim, quia »ex operibus legis non justificatur omnis caro coram Deo (ibid. II, 16):« Apostoli verba sunt: »Hic est« igitur, dicit beatus Joannes, »qui venit per aquam, et sanguinem redimere, lavare, et salvare (Joan. V, 6).« Non in aqua solum, quia non solo baptismate haec tanta salus, tanta redemptio, tanta liberatio fieri poterat; sed in aqua et sanguine, ut sanguis ad pretium, et ad lavacrum aqua proficeret. Unde et de latere ejus simul cum sanguine aqua profluxit. Jam Salvator noster obierat, et adhuc in ipsa sui sanguinis effusione nos docebat, et praedicabat, ubi nostrae redemptionis auxilium quaerere, et credere debeamus; cum suae passionis mysterium aliquando [Col. 1009C] discipulis revelasset, et beatus Petrus intellexisset, ipsique displicuisset, atque dixisset: »Absit hoc a te, Domine, non fiat istud; respondit ei Jesus: Vade post me, Satana, quia non sapis ea quae Dei sunt, sed quae hominis (Matth. X, 22).« Non [(1842) 1Kb] enim beatus Petrus cognoverat illud magnum et ineffabile sacramentum divini consilii; non intellexerat, quod peccatum originale nisi Christi sanguine solvi non poterat. Nondum sciebat, quod »oportebat Christum pati, et resurgere a mortuis, et ita intrare in gloriam suam (Luc. XXIV, 12).« Si enim hoc intellexisset, nunquam ejus voluntati Satanas, id est contrarius, exstitisset. Ivit tamen ipse post Christum, quia non solum in morte, verum etiam [Col. 1009D] eum secutus est simili morte. Illis diebus, quibus Joannes Baptista decollatus est, venerunt quidam ad Jesum dicentes: »Exi, et vade hinc, quia Herodes quaerit te interficere (ibid. XIII, 31).« Et isti quidem ut homines loquebantur, et humanum consilium dabant. Quibus Dominus respondens ait: »Ite, dicite vulpi illi: Ecce ejicio daemonia, et sanitates perficio hodie, et cras, et tertia die consummor. Verumtamen oportet me et hodie, et cras, et sequenti die ambulare (ibid. XXXII, 33).« Quid quod [Col. 1010A] Herodes quaerit me interficere? Ite, et dicite vulpi illi; dicite illi callido insidiatori: Ecce ejicio daemonia, quae illo fortiora et potentiora sunt, et ipsum si volo ejicio, et de regno et de corporis tabernaculo ejicere possum. [(1843) 1Kb] Hoc autem facio hodie, et cras, et quanto tempore mihi placuerit. Cras enim frequenter in divina pagina pro futuro tempore ponitur. Secundum quam significationem Jacob ad Laban loquitur, dicens: »Respondebit mihi cras justitia mea (Gen. XXX, 33).« Sed quid prodest Herodi, si me interficeret; cum ego statim tertia die consummer, id est a mortuis resurgam. Tantum enim, et non amplius temporis erit, quicunque me interfecerit, inter passionem et resurrectionem meam. Verumtamen quamvis Herodes hoc facere [Col. 1010B] quaerat, quamvis hanc voluntatem stultam et impiam habeat; oportet me tamen hodie, et cras, et sequenti tempore post cras, quantum mihi placuerit, ambulare, et praedicare, ac Patris facere voluntatem. Quare hoc? quia »non capit perire prophetam extra Jerusalem (Luc. XIII, 33).« Non capit, inquit, non recipit, non patitur sermo propheticus, et divina dispositio perire prophetam extra Jerusalem [(1844) 1Kb] . Ibi, et non alibi passurus sum, quia et locus, et tempus, et dies, ubi, et quando, et a quibus hoc fieri debeat statutum et dispositum est, et aliter fieri non potest. Stultus igitur est Herodes, qui alterius officium, et peccatum sibi vindicat, et locum, et tempus, et caetera immutabilia mutare contendit. Multoties Judaei voluerunt tenere et occidere Jesum, [Col. 1010C] et non potuerunt. Unde etiam eisdem ipsis signa quaerentibus, et cum superbia loquentibus, ait: »Generatio prava et perversa signum quaerit, et signum non dabitur ei, nisi signum Jonae prophetae. Sicut enim fuit Jonas in ventre ceti tribus diebus et tribus noctibus; ita erit et Filius hominis in corde terrae, 548 tribus diebus et tribus noctibus (Luc. XI, 29, 30).« Ecce audistis, quid amplius quaeritis? Tribus enim diebus, et tribus noctibus, et non amplius erit Filius hominis in corde terrae. [(1845) 1Kb] Quid est in corde terrae? in affectu et desiderio peccatorum. Tribus enim diebus, et tribus noctibus desuper Judaeis data est potestas, ut facerent in eum quod facere cupiebant. Sicut enim coeli vocantur justi; ita et terra vocantur peccatores. Unde primo [Col. 1010D] homini dictum est: »Terra es, et in terram ibis (Gen. III, 29).« Fuit igitur Filius hominis in corde terrae tribus diebus, et tribus noctibus, quamvis non integris tribus diebus, et tribus noctibus. Nocte enim illa, qua a Judaeis insanientibus, et super eum irruentibus captus est, ex quo ipse ait: »Si me quaeritis, sinite hos abire (Joan. XVIII, 8);« in potestate illorum fuit Salvator noster. Similiter autem, et illis duabus aliis noctibus, quae post illam sequuntur [Col. 1011A] usque in diem Dominicam, ne resurgeret, custoditur ejus corpus, quod duntaxat in eorum potestate fuit. Tres quoque dies ita computantur, et sexta feria, et Sabbatum, et tertii diei initium, in quo mundi Creator et Dominus valde mane a mortuis resurrexit. Usitatissimum omnium Scripturarum est, totum pro parte, et partem pro toto aliquando ponere. Unde et Propheta muscam et ranam singulariter posuit; cum muscas et ranas pluraliter dicere debuisset. »Immisit, inquit, in eos muscam caninam, et comedit eos, et ranam, et disperdidit eos (Psal. LXXVII, 45).« Sufficiat vobis hoc signum, o Judaei: neque ulterius quaeratis aliud signum. Magnum enim, et admirabile signum est, quod malo vestro, et bono nostro ad perniciem vestram, et ad [Col. 1011B] salutem omnium gentium illum tenere, et ligare, et occidere potuistis, qui simul ex nihilo cuncta creavit. De quo scriptum est: »Qui manet in aeternum creavit omnia simul (Eccli. XVIII, 1);« in cujus potestate, et voluntate universa sunt posita, et non est, qui ejus possit resistere voluntati, quia Dominus et Creator universorum ipse est. Sic igitur quanto tempore voluit, fuit Jesus in corde terrae. Nec antea, nec postea se alicujus tradidit potestati, qui die tertia »a mortuis resurgens jam non moritur, et mors illi ultra non dominabitur (Rom. VI, 9):« qui cum Patre, et Spiritu sancto vivit et regnat in saecula saeculorum. Amen.



CAPUT XI. DE DIE SANCTO PASCHAE.

[Col. 1011C] »Haec dies, quam fecit Dominus; exsultemus, et laetemur in ea (Psal. CXVII, 24).« Inter cunctas solemnitates, charissimi, quas ad honorem Redemptoris nostri S. Ecclesia colit et veneratur, ut praecipuam et egregiam, et omnibus aliis excellentiorem praesentis diei solemnitatem celebrat et contemplatur: sicut etiam Sancta sanctorum per excellentiam olim dicebantur, quae summus pontifex non nisi semel intrare quotannis audebat; sic et festivitas ista per excellentiam potest dici festivitas festivitatum: quia per hanc exspoliatus est infernus justis, qui ibi detinebantur, et reserata fuit janua paradisi, quae per cherubim gladio igneo contra totum genus humanum custodiebatur. Quid enim homini prodes set Verbum natum, nisi per mortem infernum triumphasset, [Col. 1011D] et per resurrectionem suam spem nobis resurgendi dedisset? Duae quippe vitae erant, quarum unam multis miseriis subjacentem, omnes experimento cognoscebamus. Alteram vero, quae incognoscibilis et immortalis, ignorabamus. Suscepit igitur Christus hanc mortalem vitam nascendo; recepit alteram vitam immortalem resurgendo. Unde Paulus ait: »Christus resurgens a mortuis jam non moritur, mors illi ultra non dominabitur (Rom. VI, 9).« Sic, et duplex mors est: una corporis, per quam ab anima separatur, quae est communis omnibus hominibus, et justis, et injustis. De qua David ait: »Quis est homo, qui vivet, et non videbit mortem?« (Psal. LXXXVIII, 49.) Haec autem mors poena [Col. 1012A] peccati est, illata scilicet toti humano generi pro peccato primi hominis; cui a Deo dictum est: »Ex omni ligno paradisi comede; de ligno autem scientiae boni et mali ne comedas. In quacunque enim die comederis ex eo, morte morieris (Gen. II, 16),« id est mortalis corporis efficieris. Homo enim illo die, quo Adam hoc comedit, non mortuus est corpore, sed mortale corpus coepit habere; qui si non peccasset, immortale corpus habuisset. Altera vero mors est animae, scilicet per quam anima peccando a Deo separatur. Unde et Ezechiel propheta ait: »Anima quae peccaverit, ipsa morietur (Ezech. XVIII, 20).« Sicut enim corpus ex anima vivit; sic anima ex Deo vivit: et sicut recedente anima corpus moritur; sic recedente Deo propter peccatum, [Col. 1012B] anima moritur. Nos igitur, qui duplici morte, scilicet corporis et animae, tenebamur, Christus non utramque suscepit; quia sic neutra nos liberasset, sed tamen unam mortem, videlicet carnis, suscepit, et per ipsam nos ab utraque morte liberavit. Propterea enim in monumento nonnisi uno die et duabus noctibus jacuit, ut per diem unum significaretur duplex mors nostra ex peccato illo illata. Per unicam ergo mortem Christi nos a duplici nostra liberati sumus, eo quod per ipsum in anima et corpore resurgere possumus. Merito igitur Psalmista pro gloria resurrectionis nos admonet, dicens: »Haec 549 dies, quam fecit Dominus, exsultemus, et laetemur in ea.« Licet enim omnes dies fecerit creando Deus; hanc tamen diem praecipue dicitur [Col. 1012C] fecisse, dum in ea hominem in melius per sanguinem suum recreavit, et eum ad immortalem tam corporis, quam animae per utriusque resurrectionem revocavit. Unde in ea exsultare debemus, quia absorpta est mors corporis in victoria per resurrectionem Christi: et laetari debemus, quia a morte animae per triumphum resurrectionis Christi liberati sumus; cui Domino, et Deo resurgenti, et spem nobis resurgendi donanti sit laus, et gloria in saeculorum saecula. Amen.



CAPUT XII.



SERMO I IN ASCENSIONE DOMINICA

»Dominus Jesus postquam locutus est discipulis, assumptus est in coelum, et sedet a dextris Dei (Marc. XVI, 19).« Redemptore nostro, charissimi, hodie in [Col. 1012D] coelum secundum formam corporis ascendente, gaudere nobis convenit, et exsultare, quia nos, qui per peccatum primi hominis a coeli gloria dejecti eramus, jam cum capite nostro ad coeli palatium, ad angelorum consortium, ad ineffabilem visionem Dei reducimur et portamur. Hodie siquidem impleta est illa prophetia David dicentis: »Ascendens in altum captivam duxit captivitatem, dedit dona hominibus (Psal. LXVII, 19).« Nos quippe, fratres, fuimus ista captivitas, quia per peccatum fueramus a diabolo captivati; sed hanc captivitatem, scilicet nos, Christus cum ascendit in coelum captivam duxit, id est in sua potestate secum recepit, ad similitudinem alicujus principis triumphantis, et suos [Col. 1013A] liberantis, ut fecit Abraham. Bona quidem est, fratres, ista captivitas Christi, qua nos captivamur, et in coelum reportamur; sed mala captivitas diaboli, per quam irremediabiliter suffocamur. Vitemus ergo, charissimi, hanc captivitatem diaboli, scilicet peccata, et amemus captivitatem Christi, quae nos de terris ad coelum elevat, de tenebris ad inaccessibilem Dei lucem portat. Sed ad hanc lucem nullus nostrum potest ascendere, nisi imaginem ipsius Redemptoris nostri in nobis sumamus, ut scilicet sicut ille ambulavit, et nos ambulemus. Unde et Ezechiel propheta cum esset in captivitate Babylonis positus, vidit visionem Dei, in qua inter caetera vidit speciem electri, et in ea similitudinem quatuor animalium, quorum unum habebat similitudinem hominis, secundum [Col. 1013B] similitudinem vituli, tertium leonis, quartum vero gestabat similitudinem aquilae. Quid enim, fratres, per speciem electri, nisi naturam Redemptoris nostri significat? In electro enim dum duo diversa metalla, scilicet aurum et argentum, junguntur, aurum a suo fulgore temperatur et imminuitur; sed argentum majori claritate illustratur. Sic Redemptor noster electrum fuit, ex auro divinitatis, et argento humanitatis conjunctus; scilicet ex duabus naturis, divina et humana, in unam personam. In quo Christo aurum, id est divinitas a suo splendore quasi imminuta est; sicut legitur in psalmo: »Minuisti eum paulo minus ab angelis (Psal. VIII, 7).« Sed argentum, id est humana natura, in [Col. 1013C] majorem splendorem excrevit; quia sicut ibidem legitur: »Gloria et honore coronasti eum, Domine, et constituisti eum super opera manuum tuarum. Omnia subjecisti sub pedibus ejus; oves, et boves universas, insuper et pecora campi; volucres coeli, et pisces maris (ibid., 7-9),« etc. Et beatus Paulus ait: »Propter quod Deus et exaltavit illum, et donavit illi nomen, quod est super omne nomen; ut in nomine Jesu omne genu flectatur, coelestium, terrestrium, et infernorum (Philip. II, 9).« In specie autem hujus electri videbat Ezechiel similitudinem quatuor animalium. Ista quoque quadrifaria similitudo Redemptorem nostrum significat, qui habuit similitudinem hominis, quia verus homo, et in similitudinem hominum factus est, et habitu inventus [Col. 1013D] ut homo. Habuit similitudinem vituli, quia erat sacerdotalis hostia, in cruce velut vitulus hostia moriendo. Habuit similitudinem leonis, tertia die resurgendo de sepulcro, et corpus suum, ut leo catulos rugitu vivificando. Habuit similitudinem aquilae, in coelos quadragesimo post resurrectionis diem ascendendo. Nos ergo, fratres, secundum Paulum dicentem: »Sicut portavimus imaginem terreni hominis, portemus imaginem coelestis hominis (I Cor. XV, 49),« id est Christi; ut in virtutibus, ut homines, [Col. 1014A] nascamur; in vitiis velut vituli moriamur, et contra vitia fortiter resistentes ad meliora resurgamus, pennisque virtutum, velut aquilae per contemplationem sublevemur; adjuvante nos ipso Christo, qui in coelis et ubique regnat in saecula, etc. [(1846) 1Kb] .



SERMO II.

Hodierna die, sicut scriptum est (Luc. XXIV), Christi discipuli in montem Oliveti convenerunt, ibique recubuerunt, et apparuit illis Jesus, et recubuit cum eis, qui postquam de eorum incredulitate eos 550 redarguit, et in universum mundum ire, omnique creaturae Evangelium eos praedicare praecepit: »Videntibus illis elevatus est, et nubes suscepit eum ab oculis eorum (Act. I, 9).« Omnia opera Salvatoris nostri plena sunt sacramentis; [Col. 1014B] quidquid agit, figura et significatio est. Non enim vacat mysterio hoc tam felix, tamque laetum convivium; in quo Rex regum, et Dominus dominantium simul cum universae terrae principibus recumbere dignatus est. Nam et ipse locus, ipsiusque loci vocabulum magnum aliquid significare videtur. Vocatur enim mons Oliveti, per quem excelsa misericordiae virtus designatur; siquidem Graece eleon, Latine misericordia vocatur. Frequenter Jesus cum discipulis suis in hunc montem ascendere et manere solebat, sicut in Evangelio scriptum est, quod diebus in templo praedicabat, noctibus autem manebat in monte, qui vocatur Oliveti [(1847) 1Kb] . Notandum, quod ait, secundum consuetudinem suam. Hanc igitur Magistri [Col. 1014C] consuetudinem ipsi quoque discipuli custodiebant, et frequenter in hunc montem olei et misericordiae conveniebant: et hinc est fortasse quod ipse Dominus filius olei vocatur, dicente propheta: »Vinea facta est dilecto meo in cornu filio olei (Isa. V, 1).« Quid est enim filio olei, nisi pacis et misericordiae filio? Considera modo, quanto misericordiae oleo abundet, qui ut servo dimitteret [(1848) 1Kb] , filio non pepercit? Ad montem itaque misericordiarum [(1849) 1Kb] Dominus nos invitat, in montem pacis et misericordiae nos ascendere jubet. Hinc est quod propheta ait: »Super montem excelsum ascende tu, qui evangelizas Sion (Isa. XL, 9).« Nemini prius evangelizare conceditur, quam super hunc montem excelsum ascenderit [(1850) 1Kb] . Nam et si mons excelsus [Col. 1014D] non est, virtus tamen illa, quae per ipsum significatur, altissima est. Merito igitur tunc apostoli in hunc montem ascenderunt, quando evangelizandi officium accepturi erant. Hodie enim dictum est eis: »Ite in universum mundum, praedicate evangelium omni creaturae (Marc. XVI, 16).« Hoc audiant episcopi, hoc audiant quicunque officium [(1851) 1Kb] suscipiunt, neque prius evangelizare praesumant, quam in montem pacis et misericordiae ascendant. Neque quisquam sibi licitum esse praesumat, quod ipsis [Col. 1015A] apostolis licitum non fuit [(1852) 1Kb] . »Estote ergo misericordes, sicut et Pater vester misericors est (Luc. VI, 36).«---»Misericordia Domini plena est terra (Psal. XXX, 5).«---»Misericordiam et judicium cantabo tibi, Domine (Psal. C, 1).«---»Confitemini Domino quoniam bonus, quoniam in saeculum misericordia ejus (Psal. CIII, 1).« Magnus est iste mons, de quo Christus ad coelos ascendit, et ex quo via in coelum erigitur. In hunc igitur ascendant quicunque Christi et apostolorum conviviis interesse cupiunt. Si vis Christum venire ad convivia, tua recumbe in monte Oliveti, recumbe in monte misericordiae; ibi cum apostolis convivia praepara: »Frange esurienti panem tuum, et egenos vagosque induc in domum tuam (Isa. LVIII, 7).« Aderit statim Jesus, et dicet [Col. 1015B] tibi: »Quod uni ex minimis meis fecistis, mihi fecistis (Matth. XXV, 6).« Ubicunque pax et misericordia est, ibi est et iste mons Oliveti. Sicut oleum inter alios liquores, ita et misericordia inter alias virtutes suprema est. Unde Psalmista ait: »Suavis Dominus universis, et miserationes ejus super omnia opera ejus (Psal. XCIX, 5).« Hinc est enim quod tot unctiones in nobis habemus. Hinc est quod tot unctiones in Ecclesiae consecratione fieri videmus. Semper igitur in hoc monte fiant convivia nostra, semper in oleo misericordiae natent corda nostra. Sunt et alii montes ad quos ascendere, et in quibus similiter habitare debemus. De quibus Propheta ait: »Levavi oculos meos in montes, unde veniet auxilium mihi (Psal. CXX, 1).« Ad quos et Jacob [Col. 1015C] patriarcha Domino immolaturus, filios invitabat, dicens: »Venite, ascendamus in Bethel, ut immolemus Domino (Gen. XXXV, 3).« Bonus mons, in quo transfiguratus est Dominus; bonus et ille, in quo duodecim apostolos elegit, et octo beatitudines praedicavit. Mali montes Gelboe [(1853) 1Kb] , quibus David maledicens, ait: »Nec ros, nec pluvia veniat super vos, ubi ceciderunt fortes Israel (II Reg, I, 21).« Mali et illi, in quibus Loth inebriatus filias gravidas fecit. Isti montes haeretici sunt, qui omnes ad se venientes perdunt, in quibus ipsi quoque fortes viri multoties corrumpuntur. »Corrumpunt enim bonos mores colloquia prava (I Cor. XV, 33).«--- »Quomodo ergo dicitis animae meae: Transmigra in [Col. 1015D] montes sicut passer?« (Psal. X, 1.) In Domino confido, quia non ad hos, sed ad montes aeternos transmigrabimus. Montes aeterni prophetae et apostoli sunt, super quos Ecclesia fundata est, secundum illud: »Fundamenta ejus in montibus sanctis (Psal. VIII, 1).« Tot sunt isti montes, quot sunt utriusque Testamenti volumina. Quia in his montibus poteris reperire quaecunque ad suavitatem, ad jucunditatem, ad sanitatem et ad beatitudinem pertinent. Fides quoque, spes et charitas, caeteraeque virtutes montes sunt, quorum altitudinem Dominus conspicit. Ad quos qui confugerint, [Col. 1016A] securi erunt. In monte obedientiae salvatus est Noe; 551 in monte fidei Abraham; in monte castitatis Joseph; in monte mansuetudinis Moyses, et David, aliique [(1854) 1Kb] salvati sunt. Hodie tamen specialiter in montem Oliveti, in montem pacis et misericordiae ascendere debent Christiani, ut dum pauperes pro Christo suscipiunt, ipsum quoque Christum suscipere mereantur. Diximus quid mons Oliveti, et quid convivia, quae in eo fiunt, significent. Nunc ad Evangelii verba redeamus, et quid Dominus discipulis jusserit, audiamus. »Ite, inquit, in universum mundum, praedicate evangelium omni creaturae (Marc. XVI, 16).« Quod alius Evangelista planius exponit dicens: »Ite, docete omnes gentes, baptizantes eos in nomine Patris, et Filii, et Spiritus sancti (Matth. [Col. 1016B] XXVIII, 19).« Per omnem videlicet creaturam, omnes gentes significari volens. Unde et Apostolus ait: »Omnis creatura ingemiscit, et parturit usque adhuc (Rom. VIII, 22);« quamvis non de omni creatura, sed de solo homine loqueretur. »Qui crediderit, et baptizatus fuerit, salvus erit, qui vero non crediderit, condemnabitur (Matth. XVI, 17).« Credere autem in hoc loco, quid est, nisi fidem cum operatione custodire? Quia »fides sine operibus mortua est (Jac. XX, 26).«---»Et Dominus quidem Jesus postquam locutus est, assumptus est in coelum, et sedet ad dexteram Dei (Marc. XVI, 19).« Unde scriptum est: »Ascendens in altum Dominus captivam duxit captivitatem (Psal. LXVII, 19).« Ascendens quippe in altum Dominus, captivitatem [Col. 1016C] nostram sua duxit captivitate captivam, et qui prius sub dura tenebamur captivitate diaboli, ab eo in melius capti et liberati sumus. Considera modo cum quanta gloria, quanta laetitia, quali triumpho et quali apparatu, omnis illa militia coelestis exercitus creatori suo Salvatori nostro obviam venerit, quibus laudibus, quibus hymnis et jubilationibus, usque ad thronum gloriae eum deduxerit. Videor videre illam totam viam, per quam Salvator noster ascendit, omnium supernorum ordinum a terris usque in coelum undique stipatam militibus. Videor videre malignos spiritus illo tam magno, tamque terribili exercitu perterritos, omnes in fugam conversos, et se in tenebras praecipitantes, totumque hunc aerem, quem possidere solebant, vacuum et liberum relinquentes. [Col. 1016D] »Ascendit igitur Deus noster in jubilatione, et Dominus in voce tubae (Psal. XLVI, 6).« Qui cum Patre, et Spiritu sancto vivit et regnat in saecula saeculorum. Amen.



CAPUT XIII.



SERMO I DE ADVENTU SPIRITUS SANCTI [(1855) 1Kb] .

Hodierna solemnitate, dilectissimi, recogitare monemur, quanta dilectione Redemptor noster erga nos teneatur, qui et primo per habitum assumptae carnis nobiscum conversando nos ad coelestia confortavit, [Col. 1017A] et postea de coelo Spiritum suum mittendo, de promissione sua nos certificavit. Hodie siquidem discipulis Christi in unum orantibus, Spiritus sanctus in specie ignis advenit, et ipsos, qui prius in passione Christi titubaverant, sic modo interius ardere fecit, et confirmavit, ut jam non solum vocem unius ancillae non timerent, sed nec flagellati conspectum Judaici concilii formidarent, nec etiam ipsius Romae mundi dominae minas perhorrescerent. Propterea enim Spiritus sanctus in specie ignis advenit, ut omnem aeruginem peccatorum consumeret et purgaret, et eos contra omnem mundi principatum, fortes faciendo accenderet, et in omni eos spirituali scientia illuminaret. Sicut enim ignis triplicem naturam habet, ut scilicet consumat, calefaciat [Col. 1017B] et illuminet; sic et Spiritus sanctus, qui ignis consumens est, et consumpsit, et purgavit in apostolis omnem peccatorum vetustatem, et calefecit, et accendit eos ad tantum amorem Dei, ut flagellati gauderent, quoniam digni habiti erant pro nomine Jesu contumeliam pati. Illuminavit etiam eos ad tantam scientiam, ut omnium linguis magnalia Dei loquerentur; ut linguae gentium, quae olim in fabricatione turris Babylonis fuerant confusae per superbiam, unirentur modo per humilitatem apostolorum. Ut quia totus mundus ad agnitionem unius veri Dei rediturus erat, una lingua per ora apostolica resonaret, et laudem Christi in omnem terram diffunderet: quoniam autem Spiritus sanctus quinquagesimo die a resurrectione Christi super discipulos advenit, figuram designat Veteris Testamenti. Legimus [Col. 1017C] enim, quod populus Hebraeorum a transitu maris Rubri, usque ad diem illam, qua data est lex per Moysen in duabus tabulis lapideis, quinquaginta dies fuerunt; unde et illa dies dicitur Pentecostes, quia quinquagesima dies est a resurrectione Christi. Et haec omnia decenter conveniunt. Sicut enim transito mari Rubro populus Dei liberatus est, et hostes Aegyptii 552 submersi sunt; sic et in morte Redemptoris nostri, et resurrectione liberati sunt de inferno, et daemones sua potentia demersi perierunt. Unde per Oseam prophetam Dominus dicit: »O mors, ero mors tua, et morsus tuus ero, inferne (Ose. XIII, 14).« Mors enim Christi fuit interitus mortis, dum in electis suis eam penitus exterminavit. [Col. 1017D] Momordit infernum, dum more mordentis panem, partem reliquit, scilicet malos, et partem extraxit, scilicet bonos. Et sicut illa lex data est in monte, eum sonitu et igne quinquagesimo die, sic et nostra lex gratiae, scilicet Spiritus sancti, data est in coenaculo, et in ignis specie, et repentino sonitu. Unde in Actibus apostolorum dicitur: »Factus est repente de coelo sonus tanquam spiritus vehementis (Act. II, 1).« Sed illa lex in tabulis lapideis datur, designando dura corda Judaeorum; nostra vero data est in tabulis cordis, non in spiritu timoris, ut Paulus dicit (Rom. VIII, 15), sed in spiritu adoptionis filiorum Dei, in quo clamamus Abba, [Col. 1018A] Pater. Nos ergo, fratres, si hunc Spiritum sanctum habere in nobis volumus, in coenaculo maneamus, ut quae sursum sunt quaeramus, non quae super terram, et unus spiritus simus cum Domino, adhaerentes ipsi per omnia saecula saeculorum. Amen.



SERMO II IN PENTECOSTE [(1856) 1Kb] .

»Cum complerentur dies Pentecostes erant omnes discipuli pariter in eodem loco, et factus est repente de coelo sonus tanquam advenientis spiritus vehementis, et replevit totam domum, ubi erant sedentes, et apparuerunt illis dispertitae linguae tanquam ignis, seditque super singulos eorum Spiritus sanctus (Act. II, 1-3).« Sunt quaedam apud Hebraeos festivitates, et ipsae quidem maximae et principales, quales sunt omnes illae, quae septenario numero [Col. 1018B] celebrantur, in quibus hodierna quoque festivitas continetur, quae septies septem completis diebus, id est septem hebdomadibus peractis, et a nobis, et ab illis colitur, et veneratur. Prima eorum festivitas est, quae omni die septimo celebratur, de qua illis in lege praecipitur, ut colant dies Sabbatorum. Secunda vero Pascha vocatur, quae primo mense colitur duabus hebdomadibus adimpletis. Tertia vero Pentecostes, quae septem completis hebdomadibus celebratur. Quarta autem septimo mense colitur, quae dicitur festivitas Tabernaculorum. Septimo vero anno quinta festivitas est, qui annus totus ex integro festivus habetur. Sexta vero festivitas ipsa est Jubilaeus, quae anno quinquagesimo celeberrima custoditur, septies septem annorum curriculis evolutis. [Col. 1018C] Inde autem septima, et aeterna festivitas in coelis exspectatur, quae in istis omnibus aliis per tot et tanta saecula significatur. Constat igitur non solum apud nos, verum etiam apud hujus saeculi sapientes septenarium numerum sacratissimum, et perfectissimum esse; quoniam, et omnia tempora, et omnes numeri in eo continentur. Constat enim ex pari, id est quatuor, et ex primo impari, id est tribus. Omnis autem numerus aut par est, aut impar. Omnis igitur numerus ex septenarii partibus construitur, ac per hoc omnes alii numeri in hoc numero continentur. Hinc est igitur quod Judaei septem diebus comedunt azyma: hinc est quod septem diebus celebrant festivitates: hinc est quod manus sacerdotum, quando ordinantur, septem diebus unguntur [Col. 1018D] et consecrantur: hinc est quod pontifex tangens in sanguine digitum septies projicit contra propitiatorium, et fores tabernaculi: hinc est quod leprosus concluditur septem diebus: hinc est quod Maria soror Moysi septem diebus mansit extra castra: hinc est quod muri Jericho septies circumdantur et corruunt: hinc est quod septies in die laudem Domino dicimus: hinc est quod non solum septies, sed usque septuagies septies nostris debitoribus dimittere jubemur: hinc est quod templum Salomonis septem annis aedificatur, et in septem diebus dedicatur. Hoc septem Ecclesiae, septem candelabra, septem lucernae, septem sigilla, septem [Col. 1019A] angeli tuba canentes, septem panes turbam multam in deserto reficientes, et septem gratiae Spiritus sancti significare videntur. Sunt autem et multa alia, quae eamdem significationem habere possunt, quae studiosus lector in divinis voluminibus poterit reperire. Illae igitur festivitates per septenarium numerum disponuntur, quae integram et perfectam habent celebrationem. Siquidem hic numerus tam perfectus est, ut omnes numeros, omnesque dies in se concludat. Nunc ad Pentecosten, et ad Jubilaeum redeamus, et quali quantaque diligentia celebrari debeant, videamus. Hae duae festivitates proximae sunt, quarum altera quinquagesimo die, altera vero quinquagesimo anno celebratur. Non possumus modo de omnibus festivitatibus dicere, quoniam unaquaeque [Col. 1019B] tanta est per se, ut non communem, sed proprium velit habere sermonem. Dictum est enim, et adhuc dicendum est, quod Deus omnipotens per septenarium numerum has omnes festivitates ordinare voluit, quare etiam septimum et ultimum diem festivum et celebrem constituit. Quod enim significat 553 septimus dies, hoc significat septima hebdomada, et septimus mensis, et septimus annus. Quod igitur septima die festa celebrantur, hoc significare videtur, quod finita hac vita, quae septem diebus agitur, relinquetur, ut Apostolus ait, Sabbatismus, et requies populo Dei; ut sicut ipse requievit die septima ab operibus suis, ita et nos tunc requiem habeamus a laboribus et fatigationibus nostris. Per septenarium numerum, in quo istae [Col. 1019C] festivitates ordinatae sunt, in quo etiam dies et numeri omnes continentur, quin aliud significari debet, nisi quod festivitatem nostram continuam et perfectam esse oportet, ut quanto tempore in hoc mundo sumus, nunquam servilia opera faciamus, sed in Dei laudibus et bonis operibus vacare studeamus. Male enim celebrat Sabbatum, qui vacat a bonis operibus. Aliter autem jubilaeus, qui annus remissionis interpretatur, celebrari non potest, nisi continuam habeat celebrationem. In hoc anno servis redditur libertas, dominis haereditas; omnibus omnia communia fiunt quaecunque in agris, in vineis, in arboribus nascuntur. Totus hic annus festivus, jucundus et celebris est. Nulli servile opus facere licet, ut ex ipsa sua imagine ostendat, non tantum [Col. 1019D] se ad hanc vitam, quantum ad alteram pertinere. Quamvis in hac vita temporibus apostolorum jubilaei festivitas in sancta Ecclesia continua celebraretur [(1857) 1Kb] , inter eos praecipue, quibus est cor unum et anima una, quibus non fructus arborum, ut Judaeis, sed omnia ex integro communia sunt Christianis; quia jam libertate et haereditate donati [Col. 1020A] non servilia, sed liberalia opera faciunt. Est autem servile opus, non quod servus facit, sed illud quod etiam liberos homines in diaboli servitutem trahit. »Si non regnat peccatum in nostra mortali carne, liberi sumus, et liberalia opera facimus (Rom. VI, 12).« Statim autem incipiente Jubilaeo per totam terram sacerdotes personabant tubis, quibus totus populus ad totius anni festivitatem se praeparabat. Hoc autem et in nostro jubilaeo factum est, quando nostri quoque sacerdotes, sancti videlicet apostoli tubis primitus sonare, et gentes ad fidem et ad baptismum vocare coeperunt. Sicut scriptum est. »In omnem terram exivit sonus eorum, et in fines orbis terrae verba eorum (Psal. XVIII, 4).« Et alibi: »Canite in initio mensis tuba [(1858) 1Kb] , in insigni [Col. 1020B] die solemnitatis vestrae, quia praeceptum in Israel est (Psal. LXXX, 4).« Sed si ad illam festivitatem respiciamus, et ad illum jubilaeum mentis oculos erigamus, qui post hanc vitam, omnibus jam completis hebdomadibus, in coelis futurus est, tota haec nostra festivitas umbra quaedam et imago esse videbitur. »Mittet Filius hominis angelos suos cum tuba et voce magna, et congregabunt electos ejus a quatuor ventis, a summis coelorum usque ad terminos eorum (Matth. XXIV, 31).« et isti quidem erunt, quia aeternum illum jubilaeum annuntiabunt. »Canet enim tuba, et mortui resurgent incorrrupti (I Cor. XV, 52).« Et tunc quidem incipiet illa festivitas, quae aeterna erit, et finem nunquam habebit. De qua videlicet festivitate melius est silere quam pauca [Col. 1020C] dicere, quia nulla lingua sufficiens est ejus gloriam praedicare. Nunc autem quid ille ignis, et quid illae linguae significent videamus, quae super Christi discipulos apparuerunt; cum omnes, ut evangelista dicit, in uno essent loco congregati: »Deus autem noster ignis consumens est (Hebr. XII, 29).« Merito itaque Spiritus sanctus in igne apparuit, ut peccata consumeret, mentis oculos illuminaret, et totum hominem in Dei amorem inflammaret. Hic est ille baptismus, quem Joannes promittebat, cum diceret: »Ego vos baptizo in aqua; sed alius venit post me, qui vos baptizabit in Spiritu sancto et igni (Matth. III, 11).« In linguis quoque debuit apparere Spiritus sanctus, quia ipse est qui in apostolis loquitur [(1859) 1Kb] . Quis enim loquitur sine lingua? Hoc [Col. 1020D] officium non est alterius membri. Qui hac lingua loquuntur, non habent necesse cogitare quomodo aut quid loquantur. Hac igitur lingua suscepta, »loquebantur variis linguis apostoli magnalia Dei (Act. I, 12);« qui vivit et regnat in saecula saeculorum. Amen.



SENTENTIARUM LIBER QUINTUS DE LAUDIBUS BEATISSIMAE VIRGINIS MARIAE.
[Col. 1021]


554 CAPUT PRIMUM. De laude B. Mariae civitatis Dei.
[Col. 1021A]

Ad laudem Matris Domini invitat nos, dilectissimi, Spiritus sanctus per os David patris ipsius virginis, dicendo: »Gloriosa dicta sunt de te, civitas Dei (Psal. LXXXVI, 2).« Solet quippe civitas vocari quaelibet magna hominum collectio, munita undique muro et turribus, ut illius munitionibus hostes repellant, et se per illos defendant. Non incongrue ergo virgo Maria civitas Dei appellatur, quam virginitas mentis et corporis, quasi murus ita ex omni parte vallavit, ut nullus unquam libidinis accessus adesset, et omnis inimicus a suae virginitatis corruptione deesset. Unde et in laude ipsius Salomon applaudit, dicens: »Pulchra es et decora, filia Jerusalem, terribilis ut [Col. 1021B] castrorum acies ordinata (Cant. VI, 9).« Virgo quippe Maria merito filia Jerusalem vocatur, quia ipsa fuit filia visionis pacis, id est filia et mater illius, qui fecit pacem, iis qui erant longe a Deo, id est gentilibus idololatris, et iis qui prope, scilicet Judaeis qui propinqui erant Deo per cognitionem legis. Unde in nativitate ejus ab angelis canitur: »Gloria in altissimis Deo, et in terra pax hominibus bonae voluntatis (Luc. II, 14).« Haec filia Jerusalem pulchra est per internarum decorem virtutum, et decora est per exemplum virginitatis, quod toti exhibuit mundo. Est etiam terribilis ut castrorum acies ordinata, ad quam omni virtute circummunitam non audet aliquis hostis accedere, ut quae Spiritus sancti protegitur obumbratione. Unde et de hac [Col. 1021C] civitate jure gloriosa et magnalia dicuntur, non solum ab hodiernis, sed etiam ab antiquis Patribus et angelis. Nonne enim valde gloriosum est, quod de ea ipse David pater ejus in hoc eodem psalmo dicit? »Homo natus est in ea, et ipse fundavit eam Altissimus (Psal. LXXXVI, 5).« Impossibile est enim quantum ad alios homines, ut aliquis sit fundator civitatis, in qua nascitur; quia antequam sit natus, non potest fundare civitatem. Sed Christus, qui est Altissimus, per hoc, quod Deus est, ante omnia tempora fundavit civitatem hanc, id est matrem creavit, et tamen ut homo in fine temporum natus est in ea, sumendo carnem ex ea. Mirabile est ergo et gloriosum in hac civitate, quod ille qui fundavit eam natus est in ea. Gloriosum enim fuit et admirabile, [Col. 1021D] quod in figura istius civitatis virga Aaron subito floruit [Col. 1022A] in templo, et nuces amigdalinas produxit sine aliquo humore (Num. XVII). Significabat enim, quod haec gloriosa virga, quae secundum Isaiam (cap. XVI) fuit virga de radice Jesse, genuit florem, id est Christum, qui est flos campi, id est mundi, et lilium convallium, secundum Salomonem, et eum non ex aestu mentis, sed ex superveniente Spiritu sancto concepit. Unde Salomon in Canticis canticorum gloriam istius virginis decantat, dicens: »Hortus conclusus soror mea, sponsa, hortus conclusus, fons signatus: emissiones tuae paradisus (Cant. IV, 12).« Virgo quippe Maria fuit hortus, in quo varii flores virtutum erant, et conclusus, quia undique virginitate munitus. Est et fons signatus sigillo sacrosanctae Trinitatis. Et emissiones, id est fructus ejus [Col. 1022B] sunt paradisus, id est deliciae, quibus delectatur Deus; cujus odorem longe ante odoraverat Isaac, dicens: »Ecce odor filii mei, sicut odor agri pleni, cui benedixit Dominus (Gen. XXVII, 27).« Et Isaias: »Ecce virgo concipiet et pariet filium (Isa. VII, 14).« Et Jeremias: »Faciet Dominus miraculum super terram, femina circumdabit virum (Jer. XXXI, 22);« id est virgo Maria portabit in utero Christum, quem totus mundus capere non potest. Et Ezechiel (cap. XLVI, 12): Vidi portam in domo Domini clausam, quam Dominus intravit, et exivit, et clausam reliquit quia virgo ante et post partum [(1860) 1Kb] . Unde Angelus ad eam: »Ave, gratia plena, Dominus tecum: ecce concipies in utero, et paries filium; sed Spiritus sanctus superveniet in te, [Col. 1022C] et virtus Altissimi obumbrabit tibi (Luc. I, 28, 31, 35).« Recte ergo dictum est a David: »Gloriosa dicta sunt de te, civitas Dei (Psal. LXXXVI, 3).« Et nos ergo, fratres, Matrem 555 Domini gloriosam cum patriarchis et prophetis et angelis praedicemus, et laudemus, ut eam apud filium suum pro nobis orantem sentiamus, et ipsum filium ei pro nobis annuentem agnoscamus in saecula saeculorum. Amen.



CAPUT II. De nativitate B. Mariae Virginis.

»Liber generationis Jesu Christi filii David, filii Abraham. Abraham genuit Isaac. Isaac autem genuit Jacob. Jacob autem genuit Judam et fratres ejus (Matth., I, 1).« Et reliqua. Audivimus modo in lectione [Col. 1022D] evangelica, de qua gente, de qua tribu, et de [Col. 1023A] qua stirpe beatissima Virgo Maria originem duxerit. De qua ipse Dominus et Salvator noster secundum carnem factus est. Et valde quidem ad rem pertinuit, ut Evangelistae hanc lineam Christi generationis tam longam componerent et ordinarent, quatenus sciamus non solum ex quibus patribus natus sit, verum etiam unde mortem, et unde vitam habeamus. Primum hujus lineae caput est Adam; secundum vero Christus. Haec linea incipit ab Eva, et desinit in Mariam. In principio mors, et in fine vita consistit. Mors per Evam facta est, vita per Mariam reddita est. Illa a diabolo victa est; haec diabolum ligavit et vicit. Cum enim ab Eva usque ad ipsam Mariam linea extendatur, in ipsa tandem ille hamus ligatus et incarnatus est, per quem captus est ille Leviathan, [Col. 1023B] serpens antiquus, qui est diabolus et Satanas, ut qui per feminam in regnum intravit, per feminam de regno extraheretur; et qui feminam illusit, et suis sibi vinculis ligavit, ab hac una femina illuderetur et ligaretur. Hoc est enim quod Dominus ad beatum Job loquitur, dicens: »Nunquid extrahere poteris Leviathan hamo, et fune ligabis linguam ejus? Nunquid illudes ei, quasi avi, et ligabis eum ancillis tuis? (Job XL, 20.)« Non tu, quasi dicat, ancillis tuis eum ligabis, quem nec ipsi viri fortes ligare potuerunt. Ego tamen per unam ancillam meam eum ligabo, et fortitudine privabo. Haec est illa nobilis ancilla, de qua modo loquimur, beatissima virgo Maria, quae etiam de seipsa loquitur, dicens: »Magnificat, anima mea, Dominum. Et exsultavit spiritus [Col. 1023C] meus in Deo salutari meo. Quia respexit humilitatem ancillae suae. Ecce enim ex hoc beatam me dicent omnes generationes (Luc. I, 46, 47).« Vide humilitatem; ancillam se vocat, quae coeli terraeque regina a Deo constituta est. Legerat enim: »Quanto major es, humilia te in omnibus, et coram Deo invenies gratiam (Eccli. III, 20).« Sed considera potentiam, Dei, qui tantam superbiam per unius virginis humilitatem domuit. Noluit ad eam superandam coelestes fortitudines mittere, unam ex ancillis mandavit, cujus humilitate et sapientia ille ligatus est, et superatus, de cujus potentia et fortitudine ipse Dominus ad eumdem Job loquitur dicens: »Ecce Behemoth, quem feci tecum, fenum quasi bos comedet. [Col. 1023D] Habet autem fiduciam, quod influat Jordanis in os ejus. Non est potestas sub coelo, quae ei comparari possit. Omne sublime videt, et ipse est rex super omnes filios superbiae (Job XL, 10).« Verba consolatoria sunt, quibus Dominus beatum Job de suis tantis afflictionibus consolatur, quibus hic hostis superbissimus et iniquissimus eum afflixit. Quaedam siquidem consolatio illi est, dum audit, cum quanto hoste bellum gesserit, et Domino protegente superatus non fuerit. Ecce enim ille, qui quasi bos fenum, ita omnes populos et nationes devorat et perdit. Hunc tamen unum hominem totis suis viribus superare ad blasphemiam, sicut putabat, vel ad peccatum [Col. 1024A] aliud provocare non potuit. Unde etiam scriptum est: »Quia in omnibus his non peccavit Job labiis suis, neque stultum aliquid contra Deum locutus est (Job I, 22).« Quod autem fenum populos significet, testatur propheta, qui ait: »Vere fenum est populus (Isa. VII, 8).« Et quare fenum? Quia cito florem et pulchritudinem amittit, siccatur et perit. Absorbet autem Behemoth iste omnes fluvios, et non miratur, sed insuper habet fiduciam, quod influat Jordanis in os suum. Quid per fluvios intelligere debeamus, Scriptura nos docet ubi ait: »Aquae multae, populi multi (Apoc. XVII, 15).« Sed non miratur Behemoth, neque pro magno hoc habet, quod alios fluvios absorbet, nisi ipse quoque Jordanis, in quo Dominus baptizatus est, et per [Col. 1024B] quem baptizatorum populus designatur, influat in os ejus [(1861) 1Kb] . Sunt enim, sicut scriptum est, escae ejus electae. Ipsos Christi discipulos cribrare non timuit, et ad proditionem Judam concitavit (Luc. XXII). Non curat latrones et adulteros, non curat vulgus ignobile: monachos et sacerdotes persequitur, et ipsos episcopos devorare conatur. Non est potestas sub coelo, quae ei comparare valeat. Solas igitur eas potestates timet, quae super coelos sunt, et has et illas jam expertus est. Istas quidem vicit, sed ab illis superatus est, secundum illud: »Michael et angeli ejus praeliabantur cum dracone, et draco pugnabat, et angeli ejus, et non praevaluerunt, neque locus est in inventus eorum amplius in coelo (Apoc. XII, 7).« Cum illis igitur pugnat, 556 qui sub [Col. 1024C] coelo sunt, et qui adhuc vanitatibus subditi sunt. Omne tamen sublime videt, cor ejus exaltatum est, oculi ejus elati sunt, adhuc in magnis ambulat, et in mirabilibus super se, nescit humilia cogitare. Sed si vis scire quam sublime videat, ipsum interroga, et ipse tibi respondeat: »In coelum, inquit, ascendam, super astra coeli exaltabo solium meum. Ascendam super altitudinem nubium, et ero similis Altissimo (Isa. XIV, 13).« Pro hac superbia dejectus est, nondum tamen humiliatus est, adhuc in eadem perseverat. Unde non immerito dicitur, quod ipse est rex super omnes filios superbiae. Omnes enim superbi, superbiaeque filii serviunt ei, obediunt ei, eum sequuntur et ab eo reguntur. Hic tamen tam superbus et tam arrogans, tam potens, tam fortis [Col. 1024D] ab una ancilla captus, et illusus, et ligatus est. O beatissima inter mulieres haec ancilla, haec Dei mater, et superni regis nobilissima filia, cujus hamo Leviathan captus est, cujus humilitate quasi avis illusus est, cujus sapientia, quasi latro et vile mancipium ligatus est. In carne enim, quae ex ipsa nata est, quasi hamus in esca Verbum incarnatum et ab sconsum est, quia »Verbum caro factum est (Joan. I, 14).« Quid igitur Verbum in carne, nisi hamus in esca? Hanc escam vidit Leviathan, concupivit, nihil intus latere cogitavit, purum hominem esse credidit, linguam extendit, quae videlicet lingua suae perditionis [Col. 1025A] fune ligata et suspensa est. Lingua diaboli Judas fuit, quia per eum summis sacerdotibus locutus est, dicens: »Quid vultis mihi dare, et ego vobis eum tradam?« (Matth. XXVI, 15.) Sed haec lingua fune ligata est, quia proditor infelix statim abiens laqueo se suspendit. Omnes illi sunt lingua diaboli, per quos ipse loquitur, et sua consilia revelat. Sed has linguas Dominus ligat, quando eorum consilia destruit, et per viros catholicos eos superatos tacere compellit. Sic enim Arius, ut lingua fune veritatis ligatus est, quando ejus impia haeresis a concilio damnata est. Quod autem ait: »Nunquid illudes ei quasi avi?« (Job XL, 21.) Eadem sententia est. Nam et avis dum ad escam attendit, multoties illuditur, et suspensa laqueo suffocatur. Unde et in Psalmis [Col. 1025B] dicitur: »Draco iste, quem formasti ad illudendum ei (Psal. CIII, 26).« Qui enim fecit eum, ipse plicavit gladium ejus, et ad talem formam redegit eum, cui non solum viri, verum etiam mulieres illudere possunt. Quanti latrones, quantae meretrices, quanti adulteri et homicidae ei quotidie illudunt, quos dum se jam devorasse, et in ventre habere laetatur, subito ad poenitentiam conversi, ex ejus impio utero foras erumpunt, et eum inanem et vacuum derelinquunt. »Peccator, ait propheta, quacunque hora conversus fuerit, vita vivet, et non morietur (Ezech. XXXIII, 12).« Tribus nominibus in hoc loco vocatur diabolus. Vocatur Behemoth, id est bestia propter crudelitatem, quia »tanquam leo rugiens circuit quaerens quem devoret (I Petr. V, 8).« Ipse est enim, [Col. 1025C] qui ait; »Circuivi terram, et perambulavi eam (Job II, 2).« Vocatur et draco, quia callidus et venenosus est, et nunquam recto itinere incedit; siquidem »a principio mendax fuit, et in veritate non stetit (Joan. VIII, 44).« Vocatur et avis propter superbiam, quia quamvis angelicae dignitatis alas amiserit, adhuc tamen se erigere conatur, et quantum in ipso est superba intentione super coelos elevatur. Considera modo quantas gratias debeamus beatissimae Dei Genitrici; considera quantis laudibus eam extollere et praedicare debeamus, si tamen digni sumus, quorum laudes inter omnes creaturas pulcherrima suscipere dignetur, cujus humilitate et sapientia hic tantus hostis captus, et ligatus, et de regno, quod tanto tempore injuste possederat, ejectus est. Sicut [Col. 1025D] ipse quoque ejus filius Salvator et Redemptor noster ait: »Nunc judicium est mundi, nunc princeps hujus mundi ejicietur foras (Joan. XII, 31).« Ipsam igitur laudemus, ipsam praedicemus, simulque cum Gabriele archangelo dicamus. »Benedicta tu inter mulieres, et benedictus fructus ventris tui, (Luc I, 48).« Qui cum Patre et Spiritu sancto vivit et regnat in saecula saeculorum. Amen.



CAPUT III. De purificatione S. Mariae Virginis.

»Postquam impleti sunt dies purgationis ejus secundum legem Moysi, tulerunt illum in Jerusalem, ut sisterent eum Domino sicut scriptum est in lege [Col. 1026A] Domini, quia omne masculinum adaperiens vulvam Sanctum Domino vocabitur; et ut darent hostiam sicut in lege Domini scriptum est, par turturum, aut duos pullos columbarum (Luc. XXII, 24).« Duo sunt, de quibus in hoc sermone locuturi sumus de muliere pariente, et de hostia; quam offerre debet. Dicit enim Moyses (Levit. XII, 1), quod mulier quae suscepto semine pepererit masculum, immunda erit septem diebus, et octavo die circumcidetur puer. Ipsa vero manebit triginta tribus diebus in sanguine purificationis suae. Si autem filiam pepererit, immunda erit duabus hebdomadibus; ipsa vero sexaginta sex diebus manebit in sanguine purificationis suae. Duae istae mulieres, quarum altera masculum, altera vero feminam parit, duae partes Synagogae [Col. 1026B] sunt, quarum altera bona est, altera vero mala. Mala quidem pars illa est, de qua in Apocalypsi Joannes apostolus 557 Sinyrnensis Ecclesiae episcopo dicit: »Quia blasphemaris ab his qui se Judaeos esse dicunt, et non sunt, sed sunt Synagoga Satanae (Apoc. II, 9).« Sic igitur Synagoga in duas partes divisa est; in Synagogam Dei et in Synagogam Satanae, in populum Dei et in populum diaboli. Illae ergo mulieres partes sunt Synagogae; illa nempe pars illius populi bona erat, quae suscepto semine verbi Dei masculum pariebat, illa vero pars quae feminam pariebat, id est nec ulla legis observatione, vel quacunque justificatone tenebatur, mala erat, et non bona. Filii masculi bona opera sunt: feminae vero mala opera intelliguntur. [Col. 1026C] Sancti prophetae multos filios, et paucas filias habuisse leguntur. Sed prius de illa muliere dicamus, quae bona erat, quae masculos pariebat, quae non duabus, sed una tantum hebdomada fuit immunda. Duae hebdomadae duo tempora sunt, sub lege videlicet et sub gratia; una Veteris, altera Novi Testamenti. Prima a Moyse usque ad Christum, secunda a Christi nativitate usque ad finem saeculi. Illa ergo mulier bona, illa pars populi, quae masculos pariebat, quae legem custodiebat, in bonis operibus se exercebat, septem diebus immunda fuit, quia usque ad Christi nativitatem, quando illa hebdomada finita est, a peccato originali solvi non potuit, neque circumcisione, neque filiorum generatione, neque alia qualibet legis observatione. [Col. 1026D] »Nihil enim ad perfectum, ut Apostolus ait, adduxit lex (Hebr. VII, 19).« Non ergo toto illo tempore mulier illa munda dici potuit, quae tanta macula sordebat. Habebat originale peccatum et mundum esse impossibile erat [(1862) 1Kb] . Sed dicis. Ergo nato Christo mulier ista mundata est, siquidem in ejus nativitate hebdomada finita est? Non est ita. Quare? Quia triginta tribus diebus adhuc eam manere oportuit in sanguine purificationis suae. Non enim nativitate, sed passione et sanguine Christi solutum est peccatum originale. Trigesimo namque tertio anno a nativitate sua Salvator noster passus est, ut per triginta tres dies totidem annos intelligamus, [Col. 1027A] et tunc quidem ab originali peccato mundati sunt, quicunque legem custodierunt, et masculos genuerunt, id est in bonis operibus perseveraverunt. Sanguis igitur Christi et eos redemit, qui fuerunt ante eum, et eos qui fuerunt post eum. Quicunque enim ante passionem Christi fidem tenuerunt, et legem custodierunt, ejus sanguinis effusione et mundati sunt, et redempti sunt. Similiter autem illi de quibus Apostolus ait: »Ite, docete omnes gentes, baptizantes eos in nomine Patris, et Filii, et Spiritus sancti. Qui crediderit et baptizatus fuerit, salvus erit (Marc. XVI, 7).« Nunc autem videamus de muliere mala, de illa quae non masculos, sed feminas parit. Mala filia superbia, mala filia invidia, avaritia quoque, [Col. 1027B] luxuria, discordia, inobedientia, malae filiae sunt, quas quaecunque animae pariunt, mundae esse non possunt. Cessent igitur a tali partu, si mundae esse volunt, alioquin duabus hebdomadibus immundae erunt. Diximus jam quod prima hebdomada fuit usque ad Christum, in qua nulla quidem mundari potuit; secunda vero usque ad finem saeculi. Quaecunque igitur anima neque veterem legem custodivit, neque novum testamentum suscepit, duabus hebdomadibus immunda est. Insuper autem, quia sexaginta sex diebus manet in sanguine purificationis suae, longe ab omni purificatione esse videtur. Ipse enim numerus hoc indicat, qui tales animas praevaricatrices esse ostendit. Decem quidem sunt verba legis, quae quicunque transgreditur, praevaricator [Col. 1027C] esse probatur. Sexies autem undecim, sexaginta sex fiunt, in quo quia denarius numerus transitur et praevaricatur, decalogi praevaricatio manifestissime demonstratur. Sexies namque decem decalogo continentur, sexies undecim decalogum transeunt. Quid est autem decalogum transire, nisi legem praevaricare? Tales igitur Christi sanguine non redimuntur, neque lavantur. De quo in Apocalypsi Joannes ait: »Qui dilexit nos, et lavit nos a peccatis nostris (Apoc. I, 5),« ut Dei mandata custodirent et masculos parturirent. Non videntur autem pertinere ad beatam virginem Mariam ea quae de praedictis mulieribus dicta sunt, quamvis et ipsa legem custodierit, praesertim cum non simpliciter dictum sit: mulier, quae peperit masculum, sed cum additamento [Col. 1027D] et determinatione, quae suscepto semine peperit et masculum. Hoc enim specialiter dictum est propter ipsam, quia ipsa sola nullo suscepto semine peperit, quae virgo ante partum, virgo in partu, et post partum virgo permansit. Oblatio autem illa turturum et columbarum, quam simul cum filio Domino obtulit, maxime ad ipsam pertinuisse videtur, quae et castitatis et mansuetudinis praecellit virtute. Hoc enim in his avibus significatur, quarum altera de castitate, altera de innocentia commendatur. Obtulit igitur hodie beatissima Virgo Maria oblationem gratissimam Domino, quae quidem per multas alias oblationes significata prius fuerat, sed talis [Col. 1028A] nunquam oblata fuerat. Nos quoque, qui dignam volumus offerre Deo oblationem, hanc reginam et dominam nostram imitari debemus. Offeramus igitur et nos par turturum, et duos pullos columbarum, et animae, corporisque integritatem, et innocentiam Domino reddamus. Docet nos Moyses, qualiter hanc oblationem facere 558 debeamus. Vult enim ut sacerdos, qui eam suscipit, caput avium ad collum retorqueat, et rupto vulneris loco super crepidem altaris sanguinem decurrere faciat; vesiculam vero gutturis, et plumas ad orientalem partem projiciat, ascellas frangat, sed non penitus abscindat. Haec oblatio perfectorum, et praecipue monachorum esse videtur. Venit homo cum oblatione, rogat ut suscipiatur, offert turtures et columbas, promittit corporis [Col. 1028B] et animae integritatem, et ut beati Benedicti, qui hujus rei peritissimus est, exemplo loquamur, promittit obedientiam, stabilitatem et morum conversionem. His paucis verbis vir ille beatissimus totum hoc sacrificium nobis exponit. Ecce homo turtur, et columba factus est, retorqueatur caput ejus ad collum, et inclinato capite incedat, quod est signum humilitatis. Auferatur ei vesicula gutturis, ubi cibum reponere solebat, ut discat amodo jejunare, qui prius crapulae operam dabat. Sanguinem vero super altare sordis ejus decurrere faciat, ut semper memor peccatorum suorum cum Psalmista dicat: »Quoniam iniquitatem meam ego cognosco, et peccatum meum contra me est semper (Psal. L, 5).« Sanguis enim peccata significat, secundum illud: »Libera me [Col. 1028C] de sanguinibus, Deus Deus salutis meae (ibid., 16).« Exspoliatur plumis, quia omnes possessiones relinquere, et nihil proprii ulterius habere jubetur, quas ad orientalem plagam projicit, ut post dorsum eas habens, earum amplius non recordetur. Quia enim semper ad occasum et ad finem tendimus, orientalem plagam, quasi post dorsum habemus. Frangantur ascellae, quia vagandi licentia tollitur, et loci, propositique stabilitas imperatur. Sed non penitus abscinduntur, quia si quando necesse fuerit, pro loci utilitate adhuc iterum volare permittitur. Felices illi qui turtures et columbae fiunt; qui simul cum Dei Filio a Matre Domini Domino offeruntur, et in una eademque oblatione Domino sociantur. Qui, etc.



CAPUT IV. De annuntiatione B. Mariae Virginis.
[Col. 1028D]

»Missus est angelus Gabriel a Deo in civitatem Galilaeae, cui nomen Nazareth, ad Virginem desponsatam viro, cui nomen erat Joseph de domo David, et nomen Virginis Maria. Et ingressus angelus ad eam dixit: Ave, gratia plena, Dominus tecum, benedicta tu in mulieribus (Luc. I, 26, 29).« Consideremus [(1863) 1Kb] personam mittentis, et personam legatione fungentis, et personam illam ad quam haec legatio facta est. Si etiam consideremus ipsam legationem, qualis et quanta sit, et quae consilia, quae secreta, quales et quantas utilitates in se contineat, profecto intelligemus ex quo mundus iste [Col. 1029A] factus est nunquam aliam legationem factam fuisse, quae huic legationi valeat comparari. Nunquam talia verba, tam laeta consilia, tam profunda mysteria huic mundo prius, vel postea nuntiata sunt. In hac legatione tractatum est de incarnatione Filii Dei, de mundi renovatione, de humani generis restauratione, de sanctorum liberatione, de coelestis patriae recuperatione. Hodie revelatum est consilium, quo mors occideretur, quo originale peccatum tolleretur, quo vita redderetur, et homo diaboli servitute liberatus, et a Deo in filium adoptatus in antiquam patriam reduceretur. Si intelligeret mundus, quantam gloriam sibi hic dies peperisset, supra omnes dies festivum et celebrem hunc diem haberet. Hodie Verbum caro factum est, hodie Dei Filius incarnatus [Col. 1029B] est; quod quidem nisi factum fuisset, nunquam nasceretur, nunquam pateretur, nunquam resurgeret, nunquam infernum spoliaret, nunquam coelos ascenderet, nunquam Spiritum sanctum apostolis mitteret. In quo baptizati sumus, in quo et per quem fit remissio peccatorum. Haec est igitur prima festivitas, haec est principium et causa aliarum omnium festivitatum. Hanc ergo festivitatem simul omnes celebremus, et cum beata virgine Maria de tanto nuntio gratulemur. Audiamus modo quid Gabriel archangelus dixerit, quae verba, quam legationem, et ut ita dixerim, quas novellas Virgini nostrae de coelis attulerit. Fidelis legatus iste, verax ille a quo mittitur. Qui hanc legationem veram esse non crediderit, sit anathema marathana. Dic ergo [Col. 1029C] Gabriel, loquere ad Virginem, ut audiamus. »Ne timeas inquit, Maria, invenisti enim gratiam apud Dominum: Ecce concipies in utero, et paries filium, et vocabitur nomen ejus Jesus. Hic erit magnus, et filius Altissimi vocabitur, et dabit illi Dominus Deus sedem David patris ejus, et regnabit in domo Jacob in aeternum, et regni ejus non erit finis (Luc. I, 30, 34).« Ecce audivimus legationem, audivimus sacramentum aeterni consilii, audivimus et verba nostrae liberationis audivimus etiam quod rex et propheta David huic reginae nostrae, filiae vero suae de hac legatione loquatur. »Audi, inquit, filia, et vide, et inclina aurem tuam, et obliviscere populum 559 tuum, et domum patris tui, quia concupivit rex speciem tuam, quoniam ipse est Dominus [Col. 1029D] Deus tuus (Psal. XLIV, 11, 12).« Audi, inquit, filia mea de genere meo, de progenie mea, nobilitas et gloria mei generis, audi quae angelus loquitur, quae coelestis nuntius tibi promittit [(1864) 1Kb] . Esto cauta, esto sollicita, diligenter ausculta, quia magna valde sunt, quae tibi nuntiantur. Vide ergo, et intellige, et suscipe Verbum in corde, et in utero tuo, virgo concipies, et virgo paries, quia per aurem ingredietur in te, qui nascetur ex te. Verbum enim est, et via verbi auris est. Non enim aliter concepit beata Virgo Maria, nisi audiendo, et credendo [(1865) 1Kb] . [Col. 1030A] Si non audisset, non credidisset. Audivit et credidit, et credendo concepit. »Ecce, inquit, ancilla Domini, fiat mihi secundum verbum tuum (ibid., 28.)« Talis fuit conceptio Christi, taliter conceptus est, et taliter Verbum caro factum est. »Et olliviscere populum tuum, et domum patris tui.«--- »Surge, et accipe puerum, et fuge in Aegyptum (Matth. II, 13).« Fuge ad gentes, quia populus tuus, et domus parentum tuorum non suscipiet te; sed simul cum filio tuo persequetur, et odiet te. Et revera nulla creatura est, quam sic Judaei odio habeant, sicut matrem hanc et filium. Neque enim matrem diligere possunt, qui tam iniquo odio filium persequuntur. Unde Joannes apostolus ait: »In propria venit, et sui eum non receperunt (Joan. I, 11).« [Col. 1030B] Dominus autem quid dicit. »Populus, quem non cognovi, servivit mihi, in auditu auris obedivit mihi (Psal. XVII, 44).«---»Obliviscere igitur populum tuum, et domum patris tui.« Omnia relinque, satis tibi sit filius tuus, quia ipse est rex tuus, et Dominus Deus tuus, quia dilexit speciem tuam et pulchritudinem tuam. Ipse tibi sufficiat. Non amor patriae, non propinquorum affectus te retinere valeat. Si illum solum habeas, dives es, et in illo omnia possidebis. »Et adorabunt eum filiae Tyri in muneribus (Psal. XLIV, 13).« Omnes pulchrae et nobiles virgines ei se conjungere desiderabunt, et cum magnis muneribus ad eum properabunt, quaecunque sunt, quibus mundi hujus voluptas non placet, et se in angustiis et in carcere esse cognoscunt. Tyrus [Col. 1030C] enim angustiae interpretatur. Illae vero animae, quae vagae sunt, quibus voluptas et concupiscentia placet, quae non per angustam semitam, sed per amplam viam gradiuntur, non Christo, sed diabolo nubere concupiscunt. Et adorabunt igitur eum filiae Tyri in muneribus, seipsas, et sua omnia offerentes. Et »vultum tuum deprecabuntur omnes divites plebis (ibid.).« Quid enim mirum si divites et nobiles virgines matris vultum et pulchritudinem desiderabunt? Cum modo superius dixerit, »quia concupivit rex speciem tuam (ibid., 12).« Valde enim pulchra est, quae sua pulchritudine Deum ipsum ad amorem sui provocare potuit. Valde quidem conveniens fuit, ut speciosus forma prae filiis hominum, speciosam suam eligeret matrem [(1866) 1Kb] . Considera modo cujus [Col. 1030D] pulchritudinis fuerit, cujus splendor et pulchritudo coelos penetrabat. Inde angeli eam admirabantur, inde Gabriel recto itinere venit ad eam. Ad eam enim missus est, quae prae caeteris fulgebat, quae pulchra ut luna, electa ut sol, omnem pulchritudinem sua pulchritudine vincebat. Non possumus modo dicere omnia quae de ipsius laudibus in hoc psalmo continentur. Ad Evangelii verba redeamus. »Hic, inquit, erit magnus, et filius Altissimi vocabitur (Luc. I, 32).« Valde enim magnus est, quoniam Patri aequalis est. »Et dabit illi Dominus Deus sedem [Col. 1031A] David patris ejus, et regnabit in domo Jacob in aeternum (ibid.).« De hac sede in illo psalmo scriptum est, ubi de utroque David Dominus loquens ait: »Inveni David servum meum, oleo sancto meo unxi eum (Psal. LXXXVIII, 21).« Et paulo post: »Ipse invocabit me, pater meus es tu, Deus meus, Deus meus, et susceptor salutis meae. Et ego primogenitum ponam illum, excelsum prae regibus terrae. In aeternum servabo illi misericordiam meam, et testamentum meum fidele ipsi (ibid., 27-30).« Erit igitur thronus aeternus, siquidem: »Et ponam in saeculum saeculi semen ejus, et thronum ejus sicut dies coeli (ibid., 30).« Erit igitur thronus aeternus; siquidem et dies coeli in aeternum erunt. »Si deliquerint filii mei legem meam, et in judiciis meis [Col. 1031B] non ambulaverint: Si justitias meas profanaverint, et mandata mea non custodierint (ibid., 31, 32).« Quid faciam eis? Non utique occidam eos, neque separabo a regno meo, non auferam eis gratiam meam. Quid igitur? »Visitabo in virga iniquitates eorum, et in verberibus peccata eorum (ibid., 33).« Hoc est enim, quod Apostolus ait: »Si cujus opus arserit, detrimentum patietur; ipse autem salvus erit, sic tamen quasi per ignem (I Cor. III, 15);« quasi per virgam, quasi per correctionem. »Misericordiam autem meam non dispergam ab eo (Psal. LXXXVIII, 34).« Et certe de filiis loquebatur. Quare ergo ab eo dixit, et non ab eis, nisi quia omnes in eo unum sunt, quicunque in ejus corpore sunt. In ejus autem corpore non sunt, qui fidem non habent, [Col. 1031C] vel qui in malitia perseverantes, ad eum per poenitentiam redire non curant. »Neque nocebo ei in veritate mea, neque profanabo testamentum meum, et quae procedunt 560 de labiis meis, non faciam irrita. Semel juravi in sancto meo, si David mentiar, semen ejus in aeternum manebit. Et sedes ejus sicut [Col. 1032A] sol in conspectu meo, et sicut luna perfecta in aeternum, et testis in coelo fidelis (ibid., 35-39).« Et quidem conveniens erat, ut sine juramento crederemus quod Dominus loquitur; placuit tamen ipsi sub juramento verba sua firmare, quatenus de salute nostra nos redderet certiores. Ecce qui non habuit majus per quod juraret, juravit in veritate sua, in sancto suo, in dilecto Filio suo, in seipso, quia unum sunt Filius et ipse. Sed quid juravit? Quod non noceat membris Filii sui, quod non profanet Testamentum suum, quod non faciat irrita verba sua, quod semen Filii sui, et sedes ejus maneat in aeternum. Quanta laetitia redundat iste psalmus, quanta in eo spes datur peccatoribus, quicunque in Ecclesia manserint, et ab ea non recesserint. Ipsa est enim corpus [Col. 1032B] Christi, ipsa est semen, et sedes Christi, quae sicut juratum est, in aeternum manebit. Alioquin profanum esset Testamentum, quod sub juramento firmatum est, si vel fallacia inveniretur in eo, vel si non omnia complerentur, quae continentur in eo. Hic psalmus est Ecclesiae testamentum. Hic solus sufficere posset, si nullas alias chartas habuisset. Gaudeat igitur de Testamento suo, gaudeat quod sedes Dei constituta est. Illa videlicet sedes, quae sicut sol fulgebit in conspectu Dei, et sicut luna perfecta in aeternum, et ipsa horum omnium testis erit fidelis in coelo. Non enim testamentum vel testatorem reprehendere poterit, qui haeredem ibi in tanta gloria esse videbit.



CAPUT V.[Col. 1032C] De assumptione beatae Mariae virginis.

»Quia respexit humilitatem ancillae suae (Luc. I, 48).« Docet nos beatissima Virgo Maria humilitatis mater, et filia, quanta sit virtus humilitatis. Hunc sermonem quaere superius in secundo libro de ornamentis Ecclesiae, cap. V.



SENTENTIARUM LIBER SEXTUS IN FESTIVITATIBUS MARTYRUM, CONFESSORUM, ETC.
[Col. 1031]


561 CAPUT PRIMUM DE MARTYRIBUS.
[Col. 1031D]


SERMO I.

»Nisi granum frumenti cadens in terram mortuum fuerit, ipsum solum manet (Joan. XII, 24).« Si autem mortuum fuerit, multum fructum affert. Hoc est illud granum frumenti quod virgo et inarata terra produxit. De quo Psalmista ait: »Veritas de terra orta est, et justitia de coelo prospexit (Psal. LXXXIV, 12).«---»Etenim Dominus dabit benignitatem, et terra nostra dabit fructum suum (ibid., 13).« Hujus autem grani immensa multiplicatione [Col. 1032D] omnia Ecclesiae horrea repleta sunt. De hoc rumenti grano ille panis conficitur, de quo ipse Dominus ait: »Ego sum panis vivus, qui de coelo descendi (Joan. VI, 41).« Constat autem hoc, et ad litteram verum esse, quod frumenti granum, si in terra solvatur et moriatur, multum fructum affert. Nihil enim infructuosum diligit Deus. Nihil in horto suo, nihil in agro suo vult esse infructuosum. Unde et ipse alibi ait: »Omnis arbor quae non facit fructum bonum, excidetur et in ignem mittetur (Matth. III, 10).« Et in alio loco: »Ego sum, inquit, vitis vera, et Pater meus agricola est. Omnem [Col. 1033A] palmitem in me non ferentem fructum tollet eum, et omnem qui fert fructum, purgabit eum, ut fructum plus afferat (Joan. XV, 1).« Haec est enim illa vitis vera, de qua totum hoc vinum profluxit, quod nobis in hoc Evangelio propinatur. Haec est illa vitis, semper fructuosa, cujus omnes palmites fructiferi sunt, quicunque ei fideliter inhaerent. Ideo enim infructuosi de ea tolluntur, quia quamvis per baptismi sacramentum in ea sint, per vitae tamen meritum in ea non sunt. Talis arbor infructuosa erat illa, de qua ad cultorem vineae Dominus ait: »Ecce anni tres sunt, ex quo venio quaerens fructum in ficulnea hac, et non invenio: succide ergo illam; ut quia etiam terram occupat?« (Luc. XIII, 7.) Quae quidem illico succisa fuisset, nisi bonus ille vineae cultor pro illa intercessisset, dicens: »Domine, [Col. 1033B] dimitte illam et hoc anno, usque dum fodiam circa illam, et mittam stercora, et si quidem fecerit fructum; sin autem, in futuro succides eam (Ibid., 8).« Talis erat et illa ficulnea, in qua, quia fructum non invenit, Dominus eam maledixit, et aruit. Tales sunt et multae aliae arbores infructuosae, quae tandem exciduntur, et in ignem mittuntur. Et ego quidem non crediderim aliquam arborem infructuosam in paradiso esse plantatam; praesertim, cum primo hominum Dominus dicat: »De omni ligno paradisi comede. De ligno autem scientiae boni et mali ne comedas: in quacunque enim die comederis, morte morieris (Genes. II, 17).« In eo enim, quod de omnibus comedere dicit, omnes illas arbores fructuosas esse ostendit. Cum igitur [Col. 1033C] paradisus Ecclesiam significet, Ecclesiae quoque arbores omnes fructuosas esse oportet. Multae namque arbores sunt in Ecclesia. Ibi enim est lignum vitae, de quo qui comederit, si tamen digne comederit, non morietur. De hoc enim ligno scriptum est: »Et erit tanquam lignum, quod plantatum est secus decursus aquarum, quod fructum suum dabit in tempore suo (Psal. I, 3).« Et alibi: »Vincenti dabo edere de ligno vitae, quod est in paradiso Dei mei (Apoc. II, 7).« Ibi et est illa arbor, quae ait: »Ego autem sicut oliva fructifera in domo Domini; speravi in misericordia Dei mei in aeternum, et in saeculum saeculi (Psal. LI, 10).« Sed quid de illis nobilissimis arboribus dicam, quibus ipse ait: »Non vos me elegistis, sed ego elegi vos, et posui vos, ut [Col. 1033D] eatis, et fructum afferatis, et fructus vester maneat?« (Joan. XV, 16.) Tales igitur arbores habet Ecclesia, quas illae paradisi arbores significabant. Sic igitur crescit Ecclesiae frumentum, et sic in trigesimum, et sexagesimum, et centesimum fructum exuberat. Cujus venter non immerito acervo tritici comparatur. Ipsa est enim de qua scriptum est: »Venter tuus sicut acervus tritici vallatus liliis (Cant. VII, 2).« Tanta enim sanctorum multitudo ab hoc uno grano frumenti multiplicata est, [Col. 1034A] ut supra multitudine numerari non possit. Unde Psalmista ait: »Annuntiavi, 562 et locutus sum, multiplicati sunt super numerum (Psal. XXXIX, 6).« »Numerabo eos, et super arenam multiplicabuntur (Psal. LXXVII, 27).«---»Filii tui sicut novellae olivarum in circuitu mensae tuae (Psal. CXXVII, 3).« Hoc est illud semen quod Abrahae prophetae promittebatur, cum ei a Domino diceretur: »Et erit semen tuum sicut stellae coeli, et sicut arena quae est in littore maris, quae prae multitudine numerari non potest (Genes. XII, 17)« Unde et Propheta ait: »Attendite ad cavernam, de qua existis, et ad Saram quae genuit vos (Isa. LXXI, 1).« Cui enim mirabile non videatur, de uno ventre tantam hominum esse multitudinem? »Laetare igitur, sterilis, quae non paris; erumpe, et clama, quae non parturis, [Col. 1034B] quia multi filii desertae, magis quam ejus quae habet virum (Galat. IV, 27).« Totus autem hic acervus tritici, tota haec sanctorum omnium multitudo de uno Ecclesiae matris ventre progenita, liliis vallata est. Quid enim lilia, nisi angelorum praesidia, virtutum odores, et doctorum candidatum exercitum intelligimus? Isti enim sunt, qui hunc acervum tritici custodiunt, et filios Ecclesiae a malignorum spirituum insidiis defendunt, et tali quidem custodia populus Dei dignus esse videtur, cujus semper odorem et pulchritudinem imitetur. Tota Ecclesia fecunda est, nulla pars ejus infructuosa est. Hoc enim ipse Dominus ostendit, ubi ad eam loquitur dicens: »Dentes tui sicut greges ovium, quae ascenderunt de lavacro, omnes gemellis fetibus, et sterilis [Col. 1034C] non est in eis (Cant. IV, 2).« Unde et ipsa ait: »Omnia poma nova et vetera, dilecte mi, servavi tibi (Ibid. VII, 2).«---»Omnis enim scriba doctus in regno coelorum similis est homini patrifamilias, qui profert de thesauro suo nova et vetera (Matth. XIII, 52).« Inde est quod illa animalia quae non generant, et sterilia sunt, offerri Domino prohibentur. Bonus fructus humilitas, bonus fructus misericordia. Tales fructus de paradisi arboribus colligunt, talia poma diligit Deus, et tali ipsi offerre debemus.



SERMO II. [(1867) 1Kb] IN NATALI UNIUS MARTYRIS.

»Ego sum vitis vera, et Pater meus agricola est. Omnem palmitem in me non ferentem fructum, tollet eum; et omnem palmitem qui fert fructum, [Col. 1034D] purgabit eum, ut fructum plus afferat (Joan. XV, 1).« Ecce vitis vocatur Christus, et vitis vera. Sed quare vitis, et quare vera? Vitis vocatur, quae vinum fert. Omnia enim haec Evangeliorum verba vinum sunt, et non qualecunque; sed optimum vinum, non de alia, nisi de hac vite vindemiatum et expressum. Inde enim est quod in suae praedicationis initio aquas Dominus convertit in vinum, quatenus nova vitis novum vinum effunderet, quo illas nuptias et architriclinum [(1868) 1Kb] laetificaret. Dicitur [Col. 1035A] autem et vitis veta, fortasse ad illius vitis distinctionem, quae et pro uvis labruscas, et pro vino dedit acetum. Hujus vinum dulce, semperque suave, hujus verba semper vera, et [(1869) 1Kb] nullius falsitatis admistione corrupta. [(1870) 1Kb] Pater autem ejus agricola est. Sed quid facit iste agricola? [(1871) 1Kb] Steriles abscindit palmites, fructuosos quoque purgat, ut magis fructificent. Quot sunt Christiani, tot sunt palmites hujus vitis. Alii quidem boni, alii autem mali. Et boni quidem fructiferi; mali autem infructuosi. Tolluntur infructuosi, et incenduntur; fructiferi vero purgantur, et gladio spiritus putantur, ut fructum plus afferant. Gladius spiritus est verbum Dei, et sermo iste evangelicus. Quales palmites isti fuerunt, quorum hodie festa celebramus! [Col. 1035B] Quam purgati, quam putati, quam diligenter ab omni superfluitate mundati! [(1872) 1Kb] [(1873) 1Kb] Talis namque vitis tales palmites habere debet, qui et fructuum abundantia, et saporis suavitate non degenerent. Non omnis vinea bona est, neque omne vinum bibere delectat. Malum vinum haereticorum, de quo Nazaraei bibere formidant. »Fel draconum vinum eorum, et venenum aspidum insanabile (Deuter. XXXII, 33).« [(1874) 1Kb] Nulla alia vinea bona, nisi illa quae de vitis genere est. De hac scriptum est: »Vinea dilecto facta est in cornu filio olei (Isa. V, 1).« De qua et Salomon ait: »Vinea fuit pacifico in eo, quae habet populos, et tradidit eam custodibus. Vir affert pro ea mille argenteos. Vinea mea coram me est. Mille tui pacifici, et ducenti his [Col. 1035C] qui custodiunt fructus ejus (Cant. VIII, 11).« Haec autem exposita sunt in illo sermone qui de pace titulatur. Quaere superius in libro de ornamentis Ecclesiae. 563 Illae quoque vineae bonae sunt, de quibus Ecclesia dicit: »Filii matris meae pugnaverunt contra me, posuerunt me custodem in vineis. Vineam meam non custodivi (Cant. I, 6).« Quanta charitas, ut pro communi omnium utilitate, vineae suae, suique ipsius aliquando aliquis negligentiam habeat! Hoc autem faciebat ille qui ait: »Nemo quae sua sunt quaerit, sed quae omnium, ut salvi fiant. Qui omnia omnibus factus est, ut omnes lucrifaceret (I Cor. IX, 19).« Fuit et illa vinea aliquando bona; de qua scriptum est: »Vineam de Aegypto transtulisti, ejecisti gentes, et plantasti eam. Viam [Col. 1035D] fecisti in conspectu ejus, et plantasti radices ejus, et implevit terram. Operuit montes umbra ejus, et arbusta ejus cedros Dei. Extendit palmites suos usque ad mare, et usque ad flumen propagines ejus (Psal. LXXIX, 9).« Fuit enim haec vinea aliquando [Col. 1036A] bona, sed quia in amaritudinem conversa est, et a prima bonitate degeneravit, ideo »Exterminavit eam aper de silva, et singularis ferus depastus est eam (Ibid., 24),« ut adimpleretur quod Dominus ait: »Amen dico vobis, non relinquetur lapis super lapidem, qui non destruetur (Matth. XXIV, 2).« Haec est enim illa mala vinea, cujus pessimi agricolae, prius domini sui servos diversis tormentis interemerunt; postea veniente haerede dixerunt: »Hic est haeres, venite, occidamus eum, et nostra erit haereditas (Luc. XX, 14).« De qua et ipse Dominus non immerito ait: »Vultis scire quod ego faciam vineae meae? Mandabo nubibus meis ne pluant super eam, auferam sepem ejus et erit in conculcationem. Diruam maceriam ejus, et erit in direptionem, et [Col. 1036B] ponam eam desertam. Vinea Dei Sabaoth domus Israel est (Isa. V, 5).« Cujus palmites Judaei sunt, qui propter suam impietatem per universum mundum dispersi cunctis gentibus in opprobrium sunt. Hanc autem malam vineam illa vinea significavit, de quo Noe inebriatus verenda dormiens discooperuit. Cujus nuditatem quia filius junior irrisit, perpetuae servituti cum omni posteritate subjectus est. Alii vero, quia sapienter et verecunde patrem operuerunt, debita benedictione donati sunt. Haec autem ad Salvatorem nostrum respiciunt, qui passionis calice inebriatus, mortis somno in cruce quievit. Cujus utique verenda, mortem ipsam, sputa, flagella, et crucis ignominiam intelligunt. Haec enim Judaei nobis objiciunt, et quasi malum verenda nobis [Col. 1036C] improperant, qui hominem mortuum, et tam turpia, tamque verenda passum, pro Deo adoremus. Nos autem patrem nostrum operientes, dicimus haec non verenda, sed veneranda esse. »Oportebat« enim »pati Christum, et sic resurgere a mortuis. Quomodo enim implerentur Scripturae, quia sic oportuit fieri (Act. XII, 3)?« Hoc enim prophetae praedixerant; hoc nobis necessarium erat, quia aliter originale peccatum solvi non poterat. Hoc tamen Judaei non credunt; sed in sua malitia persistentes, crucis ignominiam et Christi passionem irridere non cessant. Sed quid dicit Scriptura? »Excitatus est tanquam dormiens Dominus, tanquam potens crapulatus a vino. Et percussit inimicos suos in posteriora, opprobrium sempiternum dedit illis [Col. 1036D] (Psal. LXXVII, 35).« Hoc de Judaeis dictum est, quorum omnis posteritas propter suam impietatem, cunctis gentibus in opprobrium tradita est. De aliis autem quid dicitur? »Laudate Dominum, omnes gentes: et collaudate eum, omnes populi. Quoniam [Col. 1037A] confirmata est super nos misericordia ejus, et veritas Domini manet in aeternum (Psal. CXVI, 1).« Qui vivit, et regnat, etc.



SERMO III. [(1875) 1Kb] DE NATIVITATE PLURIMORUM MARTYRUM.

»Deus, venerunt gentes in haereditatem tuam, polluerunt templum sanctum tuum, posuerunt Jerusalem in pomorum custodiam. Posuerunt morticina servorum tuorum escas volatilibus coeli, carnes sanctorum tuorum bestiis terrae. Effuderunt sanguinem sanctorum sicut aquam in circuitu Jerusalem, et non erat qui sepeliret (Psal. LXXVIII, 1).« Haereditas Dei, templum Dei, civitas Dei, et hortus Dei, sancta Ecclesia est, quae per totum mundum diffusa, multas a tyrannis et malignis spiritibus patitur persecutiones. [Col. 1037B] [(1876) 1Kb] Videns igitur Propheta per Spiritum sanctum hanc nobilissimam civitatem [(1877) 1Kb] ab impiis hostibus dissipari, ejus tantae calamitati compatiens ait: Deus, venerunt gentes in haereditatem tuam violenter, et cum nimia crudelitate irruperunt tyranni in Ecclesiam tuam. Haereditas tua dissipatur, templum tuum polluitur, civitas sancta destruitur, et sancti tui interficiuntur. Sola custodia relicta est; pauci admodum relicti sunt. Hoc plangebat Elias, cum diceret: »Domine, prophetas tuos occiderunt, altaria tua suffoderunt, et relictus sum ego solus (III Reg. XIX, 10)« pro custodia. [(1878) 1Kb] Quasi 564 diceret: Non sufficit eis quod sanctos crudeliter occiderunt; sed nec eorum corpora sepetire permittunt, pretiosusque sanguis tuorum sanctorum [Col. 1037C] pedibus conculcatur iniquorum. Proptereaque ait Apostolus: »Propter te mortificamur tota die; aestimati sumus sicut oves occisionis (Rom. VIII, 13).« Narrat beatus Joannes in Apocalypsi, ubi omnes martyrum passiones, ubi omnes Ecclesiae perturbationes plenissime describuntur, se vidisse equum album, et qui sedebat super eum habet arcum in manu sua, et data est ei corona, et exivit vincens, ut vinceret. [(1879) 1Kb] Equus ille albus, super quem qui sedebat, habebat arcum in manu sua, Salvator noster intelligitur, qui exivit praelians pro martyribus suis; sicut scriptum est: »Qui ascendis super equos tuos, et quadrigae tuae salvatio (Habac. III, 8).« [(1880) 1Kb] Habet enim arcum in manu sua, per quem ejus praedicatio significatur; cujus praedicationis [Col. 1038A] verba atque sententiae sagittae quaedam sunt, quibus vitiorum et malignorum spirituum fugatur exercitus. Istae sunt illae sagittae de quibus dicitur: »Sagittae tuae potentis acutae cum carbonibus desolatoriis (Psal. CXIX, 4).« Per coronam, quae ipsi datur, quid aliud nisi victoria significatur? »Nemo« enim, inquit Apostolus, »coronatur, nisi qui legitime certaverit (II Tim. II, 5).« In singulis sanctis coronatur Christus, quia omnis eorum victoria ipsius est. Et hoc est quod ait: »Exivit vincens, ut vinceret (Apoc. VI, 2);« cum et sancti martyres alibi dicunt: »In Deo faciemus virtutem, et ipse ad nihilum deducet inimicos nostros (Psal. LXXVII, 59).« Post istum autem equum exivit alius equus rufus, et qui sedebat super eum, datum est ut sumeret pacem [Col. 1038B] de terra, et ut invicem se homines interficerent, et gladius magnus datus est ei. [(1881) 1Kb] Rufus autem equus, qui secutus est eum cujus sessori datum est, ut pacem de terra sumeret, tyrannorum exercitus intelligitur, sanctorum sanguine cruentatus; super quos diabolus sedens, ad sanctorum necem impie eos compellit. De his equis dictum est: »Currus Pharaonis et exercitum ejus demersit in mare (Exod. XV, 4).« Iste autem sessor iniquus ille est qui pacem de terra sumit et aufert, quoniam, ut discordiae princeps et pacis inimicus, humanum genus semper insidiando et tentando inquietat. Hic facit ut se homines interficiant, et inter se bella civilia gerant. [(1882) 1Kb] Hic magnum habet gladium, dum alios aliis alligans vitiis diversimode jugulare [Col. 1038C] contendit. [(1883) 1Kb] Hujus ergo consilio, hujus ductu sanguis funditur per manus tyrannorum. De quo nunc per Prophetam dicitur: »Effuderunt sanguinem sanctorum sicut aquam in circuitu Jerusalem, et non erat qui sepeliret (Psal. LXXVIII, 3).« Et has quidem sanctorum martyrum passiones, eorum tantam sanguinis effusionem, illa holocausta et illae hostiae significabant, quas quotidie SS. Patres sine numero immolabant. Vide modo quantus animalium sanguis effusus est, quando templum Salomonis dedicatum est. Ad centum enim et viginti duo millia oves, et boves ad viginti duo millia mactati referuntur in illius templi dedicatione, praeter illas hostias quas quotidie offerre consueverant, quibus Christi passio significabatur. Sic igitur in Ecclesiae [Col. 1039A] dedicatione, multa sanctorum millia pro Christi nomine mactata sunt, quos ille animalium sanguis et illae hostiae significabant. Quid est enim quod ibi legitur, »odoratus est Dominus odorem suavitatis (Genes. VIII, 21),« nisi quod Psalmista ait: »Pretiosa in conspectu Domini mors sanctorum ejus (Psal. CXV, 5).« Non enim tantum illo fumo et animalium sanguine delectatur Deus, quantum sanctorum martyrum passione, quae illis sacrificiis significabatur. Noe patriarcha, post diluvium de arca egressus, de cunctis animalibus mundis magnum Deo holocaustum et sacrificium obtulit. Solus tunc homo immolatus non est, quia nondum venerat plenitudo temporis, quando Salvator noster immolandus erat. Omnia illa animalia munda, quae tunc [Col. 1039B] uno sacrificio ablata sunt, hanc SS. martyrum passionem et oblationem significabant, [(1884) 1Kb] quae de utroque sexu, de omni aetate, de omni conditione pro Christi nomine postea mactati sunt. Tria SS. martyrum sacrificia legimus: primum in significatione, secundum in passione, tertium in commemoratione. Et primum quidem faciebant sacerdotes Veteris Testamenti. Secundum autem tyranni. Tertium vero nostri sacerdotes quotidie in Ecclesia faciunt. De tertio scriptum est: »Immola Deo sacrificium laudis, et redde Altissimo vota tua. Et sacrificium laudis honorificabit me; illic iter est, in quo ostendam salutare 565 Dei (Psal. XLIX, 14 et seq.)« et Propheta: »Omnem, inquit, aufer iniquitatem, et accipe bonum, et reddemus vitulos labiorum nostrorum [Col. 1039C] (Oseae XIV, 3).« Et Apostolus: »Per ipsum, ait, offeramus hostiam laudis semper Deo, id est, fructum labiorum confitentium nomen ejus (Hebr. XIV, 15).« Hoc igitur sacrificium, quod Ecclesia quotidie facit in SS. martyrum laude et commemoratione, in illa hostia [(1885) 1Kb] significatum est, in qua Moyses praecepit sacerdotibus ut prius lignorum congeriem faciant, deinde hostia, quae immolanda est, particulatim divisa, prius super ipsam struem lignorum caput ponant; postea vero caetera membra usque ad caudam desuper ordinent, quae sicut in toto corpore ultima est, ita et ultima ponenda est. Lignorum vero congeriem facimus, quando in unum locum populum adunamus. Quando vero [Col. 1039D] martyris passionem in populo nuntiamus, tunc utique super lignorum congerie jubilationis hostiam ordinamus. In qua videlicet hostia prius caput ponendum est, quia unde natus est, et ex quibus parentibus, et ejus vitae primordia prius dicenda sunt. Deinde vero qualiter vixerit, quod sapiens et humilis fuerit, quomodo ab infantia Deo servierit, [Col. 1040A] quomodo sua cuncta pauperibus erogaverit, quantas per ipsum virtutes et miranda Deus fecerit, quam fortis in passione fuerit, et quam viriliter omnia tormenta sustinuerit. Talis [(1886) 1Kb] hujus hostiae ordinatio in sacrificiis esse debet, et sic tandem igne supposito, vorax flamma omnia consummat; per quod videlicet intelligitur, ut fideliter credantur, et cum amore suscipiantur, quaecunque ad martyris laudem et gloriam recitantur. Lege martyrum passiones, et isto ordine scriptas invenies. Sicut in Evangelio beatus Joannes prius ipsum caput posuit, dicens: »In principio erat Verbum (Joan. I, 1);« deinde per ordinem usque ad passionem, ejus verba, et miracula, et caetera posuit. Fuit aliquando in sanctis tantus martyrii amor, tantoque desiderio ad [Col. 1040B] martyrii gloriam festinabant, ut ipsi sua sponte se ingererent, et non interrogati Christianos se esse dicerent. Torquebatur aliquis duris tormentis, et ecce subito alius de populo clamabat: Christianus sum, et pro Christo mori desidero. Unusquisque illud in corde suo propheticum dicebat: »Quid retribuam Domino pro omnibus quae retribuit mihi? Calicem salutaris accipiam, et nomen Domini invocabo (Psal. CXV, 3).« Qui vivit, et regnat in saecula saeculorum. Amen.



SERMO IV. DE EISDEM.

»Ecce quam bonum et quam jucundum habitare fratres in unum! Quoniam illic mandavit Dominus benedictionem, et vitam usque in saeculum. Sicut [Col. 1040C] unguentum in capite, quod descendit in barbam, barbam Aaron. Quod descendit in oram vestimenti ejus, sicut ros Hermon, qui descendit in montem Sion (Psal. CXXXI, 1 et seq.).« [(1887) 1Kb] Sic enim se habet ordo. Nunc autem significationem videamus. Beati isti fratres, super quos Dei benedictio et tanta abundantia gratiarum descendit. Isti sunt illi fratres, de quibus Dominus ait: »Nuntiabo fratribus meis (Matth. XXVIII, 10).« Et alibi: »Omnes vos fratres estis, et patrem nolite vocare vobis super terram. Unus est enim pater vester qui in coelis est (Ibid. XXIII, 8).« Ipse est autem cui quotidie dicimus: »Pater noster, qui es in coelis (ibid. VI, 9).« Et dives et pauper, nobilis et ignobilis, dominus et servus, imperator et mendicus; omnes [Col. 1040D] una voce dicunt: »Pater noster, qui es in coelis,« ut se unius patris filios esse ostendant. Ille nobilior, quia melior. Multi hic sunt servi, qui in altera vita erunt domini, et contra, multi hic domini, qui in altera vita dura servitute comprimentur. Quales fratres isti fuerunt, quorum hodie festa celebrantur? Boni [Col. 1041A] fratres beati Sergius et Bacchus, qui tanta pro Christo tormenta passi sunt. Boni Cosmas et Damianus boni Joannes et Paulus, boni Mauritius et socii ejus, boni et multi alii, qui pro Christi nomine morti se tradiderunt. »Et istorum quidem est regnum coelorum, qui contempserunt vitam mundi, et pervenerunt ad praemia regni, et laverunt stolas suas in sanguine Agni (Apoc. VII, 14).« Tales autem fratres habitant in unum, talibus est cor unum, et anima una. Nemo dicit aliquid esse suum, sed sunt illis omnia communia. Fratres mali, qui corpore simul sunt, sed per odium a se invicem longi sunt. »Bonum est,« inquit, »et jucundum habitare fratres in unum.« Unde hoc? Quoniam illic, id est in tales fratres, mandat Dominus benedictionem suam, [Col. 1041B] et vitam quae non habet finem. Quomodo mandat? »Sicut unguentum in capite, quod de capite descendit in barbam, de barba vero usque ad oram vestimenti ejus. Et sicut ros Hermon, qui descendit in montem Sion (Ex eod. psal.).« Caput Ecclesiae Christus est, cujus 566 membra omnes nos sumus. De hoc autem corpore Apostolus ait: »Sicut enim in uno corpore multa membra habemus, omnia autem membra non eumdem actum habent; ita multi unum corpus sumus in Christo, singuli autem alter alterius membra (Rom. XII, 4).« [(1888) 1Kb] [(1889) 1Kb] Barba Christi apostoli sunt, qui in toto corpore primi sunt, ut ipsi capiti uniti. [(1890) 1Kb] Barba quidem, quia ut masculi fortes, et viriles fuerunt; juxta quod praecipiebat Apostolus, ut barbam non raderent, quia virilem [Col. 1041C] faciem habere debent qui sacris sunt dedicati. Et non solum apostoli, sed et SS. martyres Christi barba vocari possunt qui et viriliter pugnaverunt, et hostes potentissimos vicerunt. Unguentum igitur de capite in barbam descendit, quia sancti Spiritus gratia de Salvatoris nostri divinitate prius in apostolos et martyres venit. De hoc enim unguento Dominus ait: »Spiritus Domini super me, propter quod unxit me; evangelizare pauperibus misit me (Luc. IV, 18).« De hoc et Psalmista: »Dilexisti justitiam, et odisti iniquitatem, propterea unxit te Deus, Deus tuus, oleo laetitiae prae consortibus tuis (Psal. XLIV, 8).« Hoc et Ecclesia sentiens ait: »Trahe me post te, et curremus in odorem unguentorum [Col. 1041D] tuorum (Cant. I, 4).« Hoc unguento sanantur infirmi, hoc omnes languores, et omnes infirmitates sanabat Jesus. Hoc et sacerdotes Ecclesiae consecrantur ab hoc chrismate, et Christus ipse, et Christiani vocantur. Hoc igitur de capite descendit in barbam, de Christo in apostolos. Nihil enim virtutum et gratiarum habuerunt apostoli, quod ab ipso non acceperint. Unde et Apostolus ait: »Quid enim habes quod non accepisti? Si autem accepisti, [Col. 1042A] quid gloriaris quasi non acceperis?« (I Cor. IV, 7). »Alii enim datur per Spiritum sermo sapientiae, alii sermo scientiae, alii prophetia, alii discretio spirituum, alii fides in eodem spiritu, alii gratia sanitatum, alii genera linguarum, alii interpretatio sermonum. Haec autem operatur unus atque idem Spiritus, dividens singulis prout vult (Ibid. XXII, 8).« De apostolis autem haec tanta gratiarum abundantia per totum corpus ecclesiasticum in caetera membra discurrens, usque ad vestimenti oram pervenit. Vestimenti ora, extremi illi intelliguntur, qui omnium ultimi in fine saeculi futuri sunt. Vide ergo quanta sit hujus unguenti abundantia, quae tam longo cursu defluat, et tot gentes ungat et sanet. Hoc unguentum Simon magus ab apostolis emere [Col. 1042B] voluit; unde et merito cum omni pecunia sua damnatus est. Vocatur Aaron salvator noster, omnium videlicet sacerdotum primus et maximus, cujus filii sacerdotes sunt, et qui filii ejus non sunt, sacerdotes esse non possunt. Interpretatur autem Aaron mons fortitudinis; quae interpretatio illi maxime convenire videtur, qui Dominus fortis vocatur, et Dominus potens in praelio. Sequitur: »Sicut ros Hermon, qui descendit in montem Sion (Psal. CXXXII, 3).« Hermon anathema, id est divisio; Sion vero speculatio interpretatur. Et Hermon quidem apostolos, Sion vero Ecclesiam significat. Merito autem Hermon vocantur, qui primi omnium a Synagoga divisi et separati, Christum Dominum secuti sunt. Unde Apostolus ait: »Cum autem placuit ei qui [Col. 1042C] me segregavit ex utero matris meae, et vocavit per gratiam suam (Galat. I, 13),« et reliqua. Non solum autem apostoli, verum etiam omnes Christiani hoc nomine vocari possunt. Omnes enim in baptismo hoc nomen suscipiunt; quia ibi, diabolo et pompis ejus abrenuntiantes, a peccatis omnibus, et a vitiis separantur, et a sinistra in dexteram transeuntes, ab haedis divisi, agnis et ovibus associantur. Unde et in Psalmo dicitur: »Ad meipsum anima mea turbata est, propterea memor ero tui de terra Jordanis, et Hermonis a monte modico (Psal. XLI, 7).« Terra Jordanis et Hermonis illi sunt qui per baptismum a vitiis separati sunt, quoniam per Jordanem baptismus, et per Hermon divisio et separatio significatur. [Col. 1042D] Solae igitur baptizatorum animae de terra Jordanis et Hermonis Deum laudant; de quibus, et alibi dicitur: »Thabor et Hermon in nomine tuo exsultabunt (Psal. LXXXVIII, 13).« De monte igitur Hermon descendit ros in montem Sion, per quem fides, doctrina, et evangelica praedicatio intelligitur, quae ab apostolis in Ecclesiam venit. Hoc autem rore et hac pluvia tota sancta Ecclesia irrigatur, fecundatur, lavatur atque mundatur. Mali montes [Col. 1043A] Gelboe, quibus David maledicens, ait: »Montes Gelboe, nec ros, nec pluvia veniat super vos, ubi ceciderunt fortes Israel, Saul et Jonathas (II Reg. I, 21).« Per hos enim haeretici designantur, qui non rore apostolico, sed turbine diabolico perfunduntur. Beati illi fratres, qui tali rore, tali pluvia, tali unguento, et tali gratia perfusi audire meruerunt: »Ecce quam bonum et quam jucundum habitare fratres in unum! Quoniam illuc mandavit 567 Dominus benedictionem, et vitam usque in saeculum (Psal. CXXXII, 1 et seq.).« Quod nobis praestare dignetur: qui vivit, etc.



SERMO V. [(1891) 1Kb] [(1892) 1Kb] DE EISDEM.

»Laudate Dominum in sanctis ejus, laudate eum in firmamento virtutis ejus (Psal. CL, 1).« Coelum, [Col. 1043B] et terram, et omnes creaturas quae in eis sunt ad laudes Dei Propheta invitaverat; nunc autem materiam de qua eum laudent, et instrumenta quibus laudent, eis ministrat. Sumat unusquisque quod sibi placet, et quod sibi conveniens et utile esse videtur. »Laudate, inquit, Dominum in sanctis ejus.« Hanc laudandi materiam suscipite, quia in nulla alia re laudabilior esse probatur. Dicite ergo: »Mirabilis Deus in sanctis suis. Deus Israel dabit virtutem et fortitudinem plebi suae: benedictus Deus (Psal. LXVII, 36).« Si quis enim considerare velit sanctorum fidem, et sapientiam, constantiam, et patientiam, et alias virtutes, quas a Deo suscipere meruerunt, facile cognoscere poterit valde in sanctis suis Deum laudabilem et mirabilem [(1893) 1Kb] . [Col. 1043C] Unde alibi, in sua et aliorum persona, ille qui hic modo loquitur, ait: »Mirabilis facta est scientia tua ex me, confortata est, et non potero ad eam (Psal. CXXXVIII, 6).«

»Laudate eum in firmamento virtutis ejus.«

Pro firmamento Dominum laudare memento
Terra fide fortis, quam dat tibi Conditor orbis.

Hoc enim firmamentum, quod coelum vocatur, quod sua virtute et potentia ineffabili Deus fecit, apostolos caeterosque sanctos significat, qui tanta virtute et claritate ita praediti sunt, ut nulla creatura eis valeat comparari.

»Laudate eum in virtutibus ejus.«


Non tua vir virtus, qua pugnas, sed tibi Christus
[Col. 1043D] In cruce donavit, in qua moriens superavit.
Sis igitur certus quia pugnas virtutibus ejus.

Sive virtutes coelorum intelligamus, sive virtutes miraculorum, quae per sanctos operatus est Deus; sive etiam sapientiam, justitiam, fortitudinem, temperantiam, caeterasque virtutes, quibus sanctos ornatos fuisse, quibus vitia et malignos spiritus omnesque suos adversarios superasse legimus. Valde quidem conveniens est ut in omnibus his Deus laudetur et glorificetur.

[Col. 1044A] »Laudate eum secundum multitudinem magnitudinis ejus.«

Semper laudetur, qui nullo fine tenetur.
Nescis fortasse quantum eum laudare debeas, considera quantus est, et secundum ejus quantitatem laudes multiplica. Nunquam igitur a laude quiescas, quia immensus est ille quem laudas. »Laudationem itaque Domini loquatur os meum, et benedicat omnis caro nomen sanctum ejus (Psal. CXLIV, 21),« non ad tempus, sed usque in saeculum saeculi.

»Laudate eum in sono tubae.«


Nunquam nostrarum sileat vox alta tubarum
Est tuba vox alta, sonus est laudatio sancta.

Post laudandi materiam consequenter instrumenta [Col. 1044B] posuit, quibus laudare debeamus.

Tuba namque, psalterium, et cithara, tympana quoque chorus, et chordae, organa, et cymbala, instrumenta sunt musicae artis, divinis laudibus convenientia. Non omnium est tuba canere; hoc officium episcoporum est, et doctorum. Illis enim dicitur: »Canite in initio mensis tuba (Psal. LXXIII, 4);« et: »Clama, ne cesses, quasi tuba exalta vocem tuam (Isa. LVIII, 1).« Ipsi sunt angeli in Apocalypsi tuba canentes. Tubarum sonitu muri Jericho corruerunt, et ingrediendi aditum undique populo praebuerunt. Tubis Israelitae ad praelium concitabantur, et tubis a praeliis revocabantur. Tubis Jubilaeus annus nuntiabatur, et ad totius anni solemnitatem populus parabatur. Hoc sacerdotum ministerio fiebat, [Col. 1044C] quia episcoporum et sacerdotum vocem significabat, quibus per Prophetam dicitur: »Si non nnuntiaveris iniquo iniquitatem suam, animam ejus de manu tua requiram (Ezech. III, 21).«

»Laudate eum in psalterio.«


Psalterium portat homo quem nova vita reformat
Ut valeat denis verbis insistere legis.
Omnis chorda sonum reddet bene torta canorum.

Cantare in psalterio perfectorum est. Hoc instrumentum Deus ipse constituit, et decem chordas suo digito in eo ostendit, per quas decem verba legis significantur. Vocatur autem Deus unus prima chorda. Et non habebis Deum alium absque me. 568 Secunda vero: Non facies tibi simulacrum. Tertia: Non accipies nomen Dei tui in vanum Quarta vero: [Col. 1044D] Cole diem Sabbatorum. At vero quinta: Honora patrem et matrem. Quinque autem quae sequuntur, haec nomina sunt: Non occides. Non moechaberis. Non furtum facies. Non falsum testimonium dices. Non concupisces rem proximi tui. Inter has autem tanta concordia est, ut quicunque offendit in una, necessario offendat in omnibus. Unde Jacobus apostolus ait: »Quicunque observaverit totam legem, offenderit autem in uno, factus est omnium reus (Jac. II, 10).« Aliquando in duas chordas peccaverat [Col. 1045A] David, adulterium simul et homicidium perpetrando, et psalterium totum amiserat. Sed postquam ei dictum est: »Dimissum est peccatum tuum (II Reg. XII, 14),« mox ad psalterium accedens, ait: »Exsurge, gloria mea, exsurge, psalterium et cithara (Psal. LVI, 9).«

Vere magna gloria illi est qui haec decem verba custodire potest, et qui has chordas sine offensione tangit et modulatur. Unde Apostolus ait: »Gloria nostra haec est testimonium conscientiae nostrae (II Cor. I, 12).« Ille enim in psalterio non delinquit quem conscientia non accusat.

»Laudate eum in psalterio et cithara.«

In cithara cantat, qui corda clementia placat;
Nam citharae furiis solverunt pectora regis.
Decem chordas, sicut modo diximus, habet psalterium. In cithara tres chordae sufficiunt, per quas Trinitatis mysterium signatur. Unde quatuor illa animalia, et ipsi Seraphim die et nocte modulando dicunt: »Sanctus, sanctus, sanctus Dominus Deus Sabaoth, plena est omnis terra majestate ejus (Isa. VI, 3).« Multi autem in cithara cantant, qui psalterium ferire non valent. Psalterium ad operationem, cithara ad sermonem pertinet. Qui bene praedicat, et male vivit, is citharam quidem habet, psalterium autem non habet. Est autem psalterium jucundum cum cithara, quando vox operationi, et operatio voci concordat. Alioquin parum citharaedus proficit sibi, quamvis multis aliis canterdo [Col. 1045C] proficiat.

»Laudate eum n tympano.«

Tympana nos clara mortalia mortificare
Membra docent carnis, corium quia est animalis.

Hoc instrumentum proprie martyrum est, quamvis et illorum esse videatur qui carnem suam crucifigunt cum vitiis et concupiscentiis. Tympanum enim verberibus sonat, et nisi feriatur et percutiatur non sonat. Est enim corium siccum et extensum, quod frequenti percussione longius resonat. Si autem te delectat audire vocem tympani bene sonantis et Deum laudantis, audi Apostolum dicentem: »A Judaeis quinquies quadragenas una minus accepi, ter virgis caesus sum, semel lapidatus sum (II Cor. II, [Col. 1045D] 23).« Beati quoque Stephani tympanum cum percuteretur, et a Judaeis lapidaretur, tam magnum sonum reddidit, ut ante thronum Dei sublimis audiretur. Ait ergo: »Ecce video coelos apertos, et Jesum stantem a dextris Dei (Act. VII, 55).« Tales igitur in tympanis Deum laudabant, qui carnem suam prius jejuniis afflictam et siccatam tyrannorum verberibus flagellandam tradebant.

»Laudate in tympano et choro;«

Non chorus ullus erit, ubi clero regula desit.
Ordine namque sedent, ergo ordine vivere debent.

Illi itaque laudabant in choro, de quibus dicitur: »Multitudinis autem credentium erat cor unum et [Col. 1046A] anima una (Ibid., IV, 32).« Illi enim clerici, et monachi, qui se diligunt, qui se honorant, qui sibi mutuo obediunt et serviunt, qui sibi assurgunt, qui invicem alter alterius onera portant, qui sub regula et disciplina vivunt, illi, inquam, in choro Deum laudant. Non enim tantum ad vocum consonantiam, quantum ad animorum mentisque concordiam respicit Deus.

»Laudate in chordis.«

Torquentur sancti manibus si quando tyranni,
Chordis laudatur Dominus; nam chorda vocatur,
Carnis tortura, cordis vexatio dura.

Per has igitur chordas nulla alia instrumenta, nisi ipsa sanctorum martyrum corpora intelligimus, quae multoties in equuleo, in catasta, et in cruce, tanquam quaedam chordae in psalterio extendebantur. Illi igitur, qui talia patiebantur, in chordis procul dubio laudabant.

»Laudate eum in chordis, et organo.«

Organa nostra Deum laudent sine fine dierum.
Organa doctorum voces dicuntur eorum.
Quos resonant linguis conceptos follibus imis.

Organa et tympana unam habent significationem. Utraque enim significant mortificationem carnis sive per abstinentiam, sive per martyrii passionem. Illae namque episcoporum praedicationes in organo fiunt, quae de corpore per abstinentiam desiccato et [Col. 1046C] mortificato procedunt. Unde Apostolus ait: »Castigo corpus meum et in servitutem redigo, ne forte dum aliis praedicaverim, ipse reprobus efficiar (I Cor. IX, 27).« Illa igitur praedicatio reproba est, quae non de corpore castigato et mortificato, sed de carne impinguata et delicata procedit. Organa enim ex mortuorum pellibus, et slecis coriis conficiuntur. Unde et merito illos significant qui in multis abstinentiis vivunt.

569 »Laudate eum in cymbalis jubilationis.«

Cymbala quippe Dei resonantia sunt duo cleri:
Hic novus, ille vetus; hic Paulus, et hic bene Petrus
Olim cantavit, cum nos, Judamque vocavit.

Ille enim in cymbalis bene sonantibus laudat, qui [Col. 1046D] verba et sermonem suum utriusque Testamenti auctoritate confirmat. Duo namque Testamenta duo cymbala sunt, quae tunc quidem suaviter sonant quando alterum alterum tangit, sibique mutuo respondent. Hinc est, quod abyssus abyssum invocat; hinc est, quod inter medios cleros dormire jubemur; hinc est, quod duo Cherubim se mutuo respiciunt, et bini discipuli a Domino mittuntur.

»Omnis spiritus laudet Dominum.«

Spiritus omnis eum benedicat nunc et in aevum. Laudet, amansque colat, quem Rachel mater adorat, Nunc fecunda quidem, et sterilis sine semine pridem.

Hoc Pater, hoc Flamen, hoc Filius audiat. Amen.



CAPUT II. DE CONFESSORIBUS [(1894) 1Kb] .



SERMO I.
[Col. 1047A]

Audivimus modo, cum Evangelium legeretur, Dominum dixisse discipulis suis: »Vos estis sal terrae; vos estis lux mundi: non potest civitas abscondi super montem posita (Matth. V, 13, 14).« Quam pulchra et quam convenientia nomina suis discipulis Dominus ponit! Quam dignum et conveniens erat ut talibus talia nomina imponerentur, qui ad condiendam et illuminandam totius mundi amplitudinem mittebantur [(1895) 1Kb] ! Vos, inquit, estis sal terrae, vos estis hominum condimentum; vestro exemplo instrui, vestra sapientia doceri, vestra humilitate et patientia caeteri homines componi [Col. 1047B] debent. Sal etenim non solum in divina pagina, sed etiam in litteris saecularibus sapientiam significat. Unde et quidam comicus ait [(1896) 1Kb] : »Qui habet salem, qui in te est;« salem videlicet pro sapientia ponens. Unde et de alio quodam dicitur [(1897) 1Kb] , quod sale multo urbem defricuit; pro eo quod scilicet sapienter, et digne, redarguit quoscunque in tota urbe reprehensione dignos esse cognovit. Egregie autem sal pro sapientia ponitur; quia sicuti cibi sine sale fatui sunt, et saporem non habent; sic caeterae virtutes sine sapientia inutiles sunt, minimeque proficiunt. Unde et pueri ad fidem venientes, statim a principio sale cibantur, quia nec fidem habere, nec Deum ipsum cognoscere sine sapientia [Col. 1047C] possunt. Non loquimur modo de sapientia mundi, quae stultitia est apud Deum, sed potius de illa sapientia quae ducit homines ad vitam aeternam. Non loquimur de illa quam docuit Plato, et Aristoteles, sed potius de illa quam per Spiritum sanctum docuerunt Petrus et Paulus. Haec sapientia facile discitur, quia credendo invenitur. [(1898) 1Kb] »Nisi credideritis, ait propheta, non intelligetis (Isa. VII, 9).« Vis esse sapiens? Time Deum, et observa mandata ejus: quia initium sapientiae est timor Domini (Eccli. I, 16).« Sapientiores sunt piscatores et rustici Deum timentes, quam episcopi et sacerdotes valde litterati, salutem negligentes. Haec est igitur sapientia Christianorum, declinare a malo et facere bonum. Hanc sapientiam non habent Judaei, neque [Col. 1047D] gentiles, et ideo caeci sunt et in tenebris ambulant. Omnis cibus sine hoc sale fatuus est, omnis virtus sine sapientia inutilis est. Habent enim et aliae gentes humilitatem, patientiam, justitiam, misericordiam [Col. 1048A] et alias virtutes; sed quia hanc sapientiam non habent, quidquid habent, inutiliter habent. Haec enim sola ducit homines ad regna coelorum, de qua ipse Dominus ait: »Habete sal in vobis, et pacem habete inter vos (Marc. IX, 49).« De qua similiter dicitur: »Omnis igne salietur, et omnis victima sale salietur (Ibid., 48).« Unde et per Moysen dicitur: »Non auferes sal foederis Domini Dei tui de sacrificio tuo. In omni oblatione tua offeres sal (Levit. II, 13).« Manifestum est igitur quod nullum sacrificium, nullum servitium, nulla nostra munera Deo placent sine hoc sale, sine fideli et humili sapientia. Aquae Jericho, sicut legitur, amarae, et steriles, et infirmae erant; sed misso in eas sale ab Eliseo sanatae sunt. Quid est autem [(1899) 1Kb] quod [Col. 1048B] istae aquae sine sale sanari non potuerunt? »Aquae multae, dicit Scriptura, populi multi (Apoc. XVII, 15).« Totus mundus infirmus erat, sterilis, et amaritudine plenus, Sed venientes apostoli, quibus modo dicitur: »Vos estis sal terrae;« postquam hujus sapientiae 570 sale aquas condiverant, et populos asperserant, [(1900) 1Kb] omnis amaritudo fugata est; iique populi, qui aquis illis aspersi sunt, ex sterilibus fecundissimi in bonis operibus facti sunt [(1901) 1Kb] . Hinc est etiam quod omnes [(1902) 1Kb] ecclesiae sine sale dedicari non possunt. Non enim potest ecclesia alia aqua lavari et baptizari, nisi illa quae sale condita et aspersa est. Ipsa est igitur aqua sapientiae, qua et potamur, et lavamur. Et bene aqua sapientiae dicitur, quae sale sapientiae condita est, quae [Col. 1048C] sola homines sapientes facit, et sine qua nemo sapiens esse potest. »Nisi enim quis renatus fuerit ex aqua, et Spiritu sancto, non intrabit in regnum coelorum (Joan. III, 5).« Stulta est omnis sapientia, quae alio tendit, et aliam viam ostendit, [(1903) 1Kb] quae ducit ad regna coelorum. Quoniam uxor Lot in statuam salis conversa est, multum nobis ad exemplum et cautelam proficere debet, ut illius poena nostra salus et medicina fiat. Neque retro respiciamus, vel ea, quae jam reliquimus, mente et desiderio quaeramus; sed ad ea quae ante nos sunt extendentes, ad promissam nobis beatitudinem festinemus. Quoniam autem sal terrae et lux mundi vocantur apostoli, unum idemque significare videntur: quoniam divina sapientia, et lumen nobis est et [Col. 1048D] condimentum. Qui ipsam non habet, caecus est; qui ipsam non habet, insulsus, ineptus et fatuus est. Significantur etiam SS. apostoli et doctores per illam quoque civitatem quae super montem posita [Col. 1049A] est. De hoc autem monte scriptum est: »Venite, ascendamus ad montem Domini, et domum Dei Jacob, et docebit nos vias suas (Isa. II, 3),« etc. Et alibi: »Super montem excelsum ascende tu, qui evangelizas Sion. Exalta in fortitudine vocem tuam, qui evangelizas Jerusalem (Isa. XL, 9).« Ipse quoque Salvator noster de seipso loquitur, dicens: »Ego autem constitutus sum rex ab eo super Sion montem sanctum ejus, praedicans praeceptum ejus (Psal. II, 7).« Mons igitur Ecclesia, civitas vero apostoli et doctores, quorum munimine et fortitudine caeteri defenduntur, et ad quos, quasi ad praesidium inexpugnabile, omnes confugiunt. Tot sunt igitur civitates, quot sunt episcopi et doctores, quoniam qui super montes positi sunt, abscondi et celari [Col. 1049B] non possunt. Unde est illud: »Fili hominis, speculatorem posui te domui Israel (Ezech. III, 17).« In monte sedebat iste qui in specula positus erat. Inde episcopi supervidentes, vel intendentes interpretantur. Non solum autem Ecclesiae, verum etiam singulae quaeque virtutes montes dici possunt. Magnus mons humilitas, magnus mons misericordia, similiter pax et patientia. Ad hos igitur montes invitantur episcopi et sacerdotes, quando per prophetam dicitur: »Super montem excelsum ascende tu qui evangelizas Sion.« Prius itaque in montem ascendat, qui vult evangelizandi officium suscipere. Hoc enim significabat Salvator noster, cum toties non solum discipulos, verum etiam turbas, quae eum sequebantur, in montes secum ducebat. »Videns, [Col. 1049C] inquit Evangelista, Jesus turbas, ascendit in montem (Matth. V, 1).« Et in alio loco: »Assumpsit Jesus Petrum, et Jacobum, et Joannem, et ascendit in montem (Ibid. XVII, 1)« Unde et Evangelista dicit eum, secundum consuetudinem, in montem Oliveti ascendisse. Notandum autem quod ait, secundum consuetudinem suam. Hanc autem consuetudinem discipuli quoque tenuerunt, et frequenter in hunc montem conveniebant. Ibi eos recumbentes invenit Jesus, quando coelos ascendit. Mons Oliveti, mons misericordiae interpretatur, quoniam Graece oleon, Latine misericordia dicitur. Beata illa civitas, beatus ille episcopus, qui in hoc monte positus est. Hic est mons excelsus de quo Dominus coelos ascendit, de [Col. 1049D] quo nobis recta via praeparatur in coelum; qui in hoc monte habitat, securus est. Requiretur in judicio, in quo unusquisque monte habitaverit. Sed nullius montis habitatores tantam in judicio gloriam habebunt, quantam qui habitaverint in monte Oliveti, in monte misericordiae et pacis, in monte charitatis et pietatis; pax enim, pietas, misericordia et charitas pene idem significare videntur. Et vide modo quid in judicio dicturus sit Dominus: »Venite, benedicti Patris mei, percipite regnum (Matth. XXV, 34).« Quare? »Quia esurivi, et dedistis mihi manducare; sitivi, et dedistis mihi bibere; hospes fui, et collegistis me; infirmus, et visitastis me; [Col. 1050A] nudus, et cooperuistis me; et in carcere fui, et venistis ad me (Ibid., 35 et seq.)« Haec autem opera cujus sunt? nisi misericordiae, charitatis, et pietatis, et pacis, ac sanctimoniae, sine qua, ut Apostolus ait, nemo Deum videbit. Dicat igitur Propheta, et iterum dicat: »Super montem excelsum ascende, tu qui evangelizas Sion.« Vis praedicare? Vis evangelizare? Vis ut credatur tibi? Vis ut tuus sermo et tua praedicatio suscipiatur? Ascende prius in hunc montem excelsum; esto misericors et pius; dilige pacem, et pietatem, et charitatem, et tunc praedica, et confidenter loquere; omnes enim obedient tibi, et verba tua libenter suscipient. Multi enim bene praedicant, sed male vivunt, de 571 quibus Apostolus ait: »Qui praedicas, non [Col. 1050B] furandum, furaris; qui dicis, non maechandum, maecharis; qui abominaris idola, sacrilegium facis. Quare ergo qui alium doces, te ipsum non doces? (Rom. II, 21, 22).« Isti tales in montem excelsum non ascenderunt. Propheta tamen omnes praedicatores in montem excelsum ascendere jubet. Dominus autem, et Salvator noster non solum praedicatores, verum etiam omnes homines secum in montes trahit et ducit: »Cum, inquit, exaltatus fuero a terra, omnia traham ad me ipsum (Joan. XII, 12).« Cui etiam Ecclesia dicit: »Fuge, dilecte mi, assimilare capreae, hinnuloque cervorum super montes aromatum (Cant. VIII, 14).« Videmus igitur quod montes diligit Dominus. »Qui ergo in Judea sunt, fugiant ad montes (Matth. [Col. 1050C] XXIV, 16).« Non omnibus ad omnes montes ascendere datum est; multi enim sunt. Ascendisti in montem fidei, transi in montem misericordiae; sequere Jesum ascendentem [(1904) 1Kb] . Qui sequitur eum non ambulat in tenebris, sed habebit lumen vitae (Joan. VIII, 12). Quod ipse praestare dignetur: qui, etc.



SERMO II. DE EISDEM.

»Nemo accendit lucernam et ponit eam sub modio, sed super candelabrum, ut luceat omnibus qui in domo sunt (Luc. I, 33).« Dominus et Salvator noster paulo superius in hoc Evangelio dicit, quod regina Saba a finibus venit terrae audire sapientiam Salomonis (Matth. XII). Erat igitur Salomon lucerna [Col. 1050D] ardens et lucens, qui super totius regni candelabrum positus, cunctas in circuitu gentes suo fulgore illustrabat, suaque sapientia illuminabat. Venit autem haec regina, sicut in libris Regum scriptum est, cum comitatu multo, camelis divitias multas portantibus. Dedit autem Salomoni centum et viginti talenta auri purissimi, multosque lapides pretiosos, et aromata multa, et qualia non sunt illata prius in Jerusalem. Venit autem ut interrogaret regem de multis quaestionibus quas habebat in corde suo. De quibus omnibus postquam sufficientem responsionem accepit, ait: Verus est sermo quem audivi [(1905) 1Kb] in terra mea, et dimidia pars [Col. 1051A] sapientiae tuae mihi nuntiata non est (III Reg. X, 8).« Videns autem domos, familias, ministros, cibos regios, et holocausta quae offerebantur, non erat in ea ultra spiritus. Dedit autem ei Salomon quaecunque petivit ab eo, praeter illa quae obtulerat munere regio. Dicendum est igitur quid significat regina Saba, quid comitatus, et cameli ejus, quid divitiae, quid lapides pretiosi, et aromata, quae secum attulit: dicendum praetera quid Salomon quid domus, familiae, ministri, caeteraque significent. Haec regina sancta Ecclesia est, de qua Psalmista: »Astitit regina a dextris tuis in vestitu deaurato circumamicta varietate (Psal. XLIV, 11).« Haec autem venit a finibus terrae. Haec venit ab ortu solis et occasu, et meridie [(1906) 1Kb] , ut audiret [Col. 1051B] sapientiam Salomonis, illius scilicet Salomonis qui de se ipso ait: »Ecce plusquam Solomon hic (Luc. X, 31).« Illi autem cameli tantas divitias afferentes, patriarchae et prophetae esse videntur. Isti sunt illi cameli de quibus eidem Ecclesiae dicitur: »Inundatio camelorum operiet te, dromedarii Madian et Epha. Omnes de Saba venient, aurum et thus deferentes et laudem, Domino annuntiantes (Isa. LX, 6).« Omnes, inquit, venient de Saba, sequentes hanc, de qua loquimur, reginam Saba. Si vis videre divitias quas isti cameli afferunt nobis, et regno nostro, aperi thesauros quos isti portant, et videbis divitias inaestimabiles. Thesauros autem libros vocamus, in quibus aurum purissimum, lapides pretiosi, aromata multa reposita [Col. 1051C] sunt, per quae videlicet omnia, divitias spirituales, omnisque sapientiae scientiaeque plenitudinem, et omnia quaecunque ad ornatum et sanitatem animae sufficere possunt, intelligimus. Tot sunt igitur thesauri, quot et sunt prophetarum libri. De his autem thesauris ipse quoque Dominus et Salvator noster aliquando sibi necessaria suscipiebat. Cum enim post resurrectionem suam duobus discipulis, de quibus Evangelium loquitur, in specie peregrini apparuisset, ad eorum fidem corroborandam, incipiens a Moyse et omnibus prophetis, interpretatur illis omnes Scripturas quae de ipso erant. Hoc autem faciens, in thesauros utique prophetarum manum mittebat, et divitias illas inde trahebat, quibus infirmas discipulorum mentes sanabat, et in [Col. 1051D] fidem amoremque suum corroborabat. Camelorum autem unicum et singulare officium est onera portare, cui servitio nullum aliud animal tam idoneum esse putatur. Si quis haec tam magna camelorum nostrorum onera considerare velit, merito per camelos, sanctos patriarchas et prophetas significare intelliget. Solus enim Moyses, quinque, ut ita dicam, saccos attulit nobis tantis divitiis refertos, tantoque auri pondere plenos, ut vix omnes hujus mundi homines levare et portare valeant, quos solus iste camelus ferebat. Similiter etiam Isaias, Jeremias, Ezechiel, caeterique prophetae magna nobis cunctarum divitiarum pondera attulerunt, [Col. 1052A] quae regina 572 Saba, sancta videlicet Ecclesia, mater nostra, quotidie Salvatori nostro, vere Regi pacifico, qui per illum Salomonem significabatur, offerre non cessat. Psalmus ille, qui pro Salomone titulatur, de hoc Salomone intelligi debet, quoniam de primo Salomone intelligi non valet [(1907) 1Kb] . Quomodo enim de illo intelligetur? »Adorabunt eum omnes reges terrae, omnes gentes servient ei. Et dominabitur a mari usque ad mare, et a flumine usque ad terminos orbis terrarum (Psal. LXXI, 11, 8).« Huic ergo offeramus aurum nostrum, huic serviat sapientia nostra, puritas et religio nostra; si quos mores honestos habemus, huic offeramus. Semper cum odoribus, semper cum aromatibus veniamus [Col. 1052B] ad eum; sicut fecit haec regina Saba, et sicut fecerunt Maria Magdalene, et Maria Jacobi, et Salome, quae emerunt aromata, ut venientes ungerent ipsum, scilicet Jesum. Interrogemus eum de quaestionibus nostris; ipse nos doceat, ipse nobis respondeat; alium magistrum non quaeramus. Quem veritas docet, errare non potest. »Omnis sapientia ab ipso est, et cum eo fuit semper, et est ante aevum (Eccle. I, 1).« Vidimus domos ejus, vidimus famulos, et ministros ejus, gustavimus de cibis mensae ejus. Accessimus ad holocausta et sacrificia ejus, quorum omnium cum solam figuram videret regina Saba, prae nimio stupore et admiratione spiritum amisit. Amittamus igitur et nos spiritum inflationis et superbiae, ut ejus spiritum habere [Col. 1052C] mereamur. »Beati enim pauperes spiritu, quoniam ipsorum est regnum coelorum (Matth. V, 3).« Ille spiritus beatus est, cujus paupertas bona est. De quo et alibi dicitur: »Velociter exaudi me, Domine, defecit spiritus meus (Psal. CXLII, 7).« Domus ejus, famuli et famulae, et ministri ejus nos esse debemus. Non solum domus, sed et templum Dei dicuntur sancti. »Nescitis, inquit Apostolus, quia templum Dei estis, et Spiritus sanctus habitat in vobis (I Cor. III 16).« De talibus autem ministris ipse Dominus loquitur, dicens: »Volo, Pater, ut ubi ego sum, ibi et sit minister meus (Joan. XII, 26).« Ministri igitur apostoli sunt, ministri episcopi, et sacerdotes sunt, diacones etiam ministri interpretantur. Nam et ipse Dominus [Col. 1052D] minister fieri dignatus est, sicut ipse ait: »Non veni ministrari, sed ministrare, et ponere animam meam redemptionem pro multis (Matth. XX, 28).« Mensae illius utriusque Testamenti paginae sunt. De hac mensa scriptum est: »Parasti in conspectu meo mensam, adversus eos qui tribulant me (Psal. XII, 5).« Duas mensas magnas habemus, Novum et Vetus Testamentum; quarum cibi suavissimi et refectioni et sanitati proficiunt. Super hanc mensam per singula sabbata panes calidi poni jubentur, antequam candelabrum positum est, ad illas tantas delicias illustrandas. His cibis, Deo gratias, jam assueti sumus, eorum dulcedinem atque saporem [Col. 1053A] cognoscimus. Haec mensa ostendit nobis panem vivum, qui de coelo descendit. Haec docuit et monstravit nobis calicem Novi Testamenti. Ad hanc mensam ministrant apostoli; ad hanc ministrat Paulus servus Jesu Christi; de hac suscipit illam sapientiam quam loquitur inter perfectos. Tantum aurum attulit regina Saba, ut si dividatur, unicuique apostolorum decem talenta in partem veniant. Centum namque et vinginti duodecies decem faciunt. Qui vero decem talenta habet, quid amplius habere potest? Illi enim, qui habebat centum mnas, cum Dominus dari jussisset, responsum est: »Domine, habet decem mnas (Luc. I, 31);« quasi diceret: Quid huic amplius dari potest, qui ad totius perfectionis summam pervenit? Similiter autem et rex [Col. 1053B] Tyri centum et viginti talenta de auro purissimo Salomoni attulit, e quibus vasa templi fabricata sunt. Non fuit hoc sine mysterio, quod rex Tyri et regina Saba in hoc numero concordarunt. Dominus et Salvator noster, cui nihil aliud nisi Pater solus et Spiritus sanctus comparari potest, cum dixisset: »Regina Saba venit a finibus terrae audire sapientiam Salomonis,« egregie satis addidit, dicens: »Ecce plus quam Salomon hic.« Quomodo enim Salomone major non erat, qui ipsius Salomonis creator, et Dominus erat [(1908) 1Kb] ? Quod quidem veraciter de se ipso intelligi voluit; attamen ego de servo ejus, cujus hodie festa celebramus, beato Benedicto vere dicere possum: »Ecce plus quam Solomon hic.« Quaeris fortasse in quo major sit? In [Col. 1053C] sapientia, in justitia, in fortitudine, in temperantia, et super haec omnia ditior illo et potentior illo. Non dico de sapientia hujus mundi, quae stultitia est apud Deum, ad quam iste nunquam accedere voluit; sed de illa sapientia quae vera est, et quae ducit hominem ad vitam aeternam. Neque dico de divitiis temporalibus quae de templo sublatae sunt ab Aegyptiis et Chaldaeis; sed de divitiis aeternis, semperque mansuris, quae ab angelis reponuntur in coelis [(1909) 1Kb] . His divitiis abundavit beatus Benedictus: His semper ditissimus fuit, ibique eas reposuit, »ubi fures non effodiunt neque furantur (Matth. VI, 20).« De talibus divitiis Apostolus ait: »Sicut egentes, multos autem locupletantes; tanquam nihil habentes, et omnia possidentes (I Cor. [Col. 1053D] VI, 10).« Ego sapientem et justum illum vocare non 573 audeo, qui relicto Deo patrum suorum, praeter quem alius Deus non est, deos gentium, qui nihil aliud sunt quam daemonia, coluit et adoravit. Quis fortitudinem et temperantiam habuisse dicat, qui inter feminas effeminatus adeo a libidine superatus est, et mulierum blanditiis emollitus, ut uxoribus suis templa construeret, in quibus suis idolis immolarent. Verum est, quod sancti Patres nostri [Col. 1054A] de hoc homine dicunt, quod ex bonis initiis malum finem habuit. Sunt tamen (quod utinam verum sit!) qui eum postea et disciplinam elegisse, et poenitentiam egisse affirment [(1910) 1Kb] . Clemens enim est Deus, et facile ignoscit, poenitentes recipit, et neminem ad se venientem repellit. »Peccator enim in quacunque hora conversus fuerit, vita vivet, et non morietur (Ezech. XLIII, 12).« O si regina ista Saba venisset ad beatum Benedictum, et audivisset sapientiam ex ore ejus, et si vel nunc venire posset, et videre domos ejus, filios et fratres ejus, mensas et cibos ejus, qualiter omnia sunt ordinata, quam bene disposita, quomodo omnibus est cor unum et anima una; et nemo dicit aliquid esse suum, sed sunt illis omnia communia; quomodo se diligunt [Col. 1054B] omnes; quomodo sibi invicem obediunt omnes, quantus amor, quanta charitas est inter omnes, quanta dilectio: si, inquam, illa regina Saba, tam prudens, tam sapiens, tam religiosa, tam Deo devota, haec omnia videre potuisset; vere totum priorem spiritum amisisset, quia sancti Spiritus gratiam suscipere meruisset. Venit tamen quotidie ad nos regina Saba, imo non venit, quia semper nobiscum est; cujus membra non sumus; ipsa est mater nostra, sancta videlicet Ecclesia, quae per illam reginam significata est, ferens et offerens aromata multa Salvatori nostro Jesu Christo; cui est cum Patre et Spiritu sancto honor et gloria in saecula saeculorum. Amen.



SERMO III. DE EISDEM.

[Col. 1054C] Legitur in Genesi (Gen. XXVI, 15) quod servi Abraham fodiebant puteos, Philisthiim vero implebant eos terra. Multos autem puteos foderunt servi Abraham, quos diversis nominibus ipse vocavit. Alium si quidem vocavit Calumniam, alium Inimicitias, alium Latitudinem, alium Bersabee, id est abundantiam, vel satietatem; alius Viventis, et Videntis vocatus est. Ista nomina, quae puteis imposita sunt, apertissime ostendunt aliud praeter litteram hoc in loco esse quaerendum. Dicamus ergo quid Abraham, quid servi, quid Philisthiim, quid putei isti significent. Abraham, qui pater multarum gentium interpretatur, Deus omnipotens est, omnium creaturarum pater et Dominus. Ejus autem servi, de illis dico qui puteos fodiunt, apostoli intelliguntur, episcopi, [Col. 1054D] et doctores; inter quos beatus Paulus in tali opere peritissimus fuit, multamque hujus artis peritiam suo nobis ingenio et exercitio dereliquit. Isti putei prophetarum libri, et alia illa divitiarum sapientiae et scientiae Dei profunditas intelligi potest, ad quam pauci fodiendo pervenire potuerunt. Philisthaei autem haeretici sunt, Judaei quoque et philosophi, qui apostolorum et prophetarum doctrinam non intelligentes, et exponentes, semper has aquas obstruere [Col. 1055A] conantur. Unde et merito Philisthaei cadentes poculo interpretantur, quia de vinea Sodomorum, et calice Babylonis inebriati per errorem ubique cadentes, firmis gressibus in via veritatis incedere non valent. Putei autem et multi sunt, et unus; quia quamvis multi utriusque Testamenti libri sint, unum tamen dicunt omnes, unam fidem, unam doctrinam nuntiant omnes; similis aqua, similisque scientia invenitur in omnibus Nomina quidem diversa sunt; sed fides, et doctrina una est. Ubi igitur in divina Scriptura aliquid est quod Judaei et haeretici male et perverse intelligentes nobis calumniantur, et ibi nimirum puteus ille est qui Calumnia vocatur. Velut cum de Trinitate loquimur, illico Judaei adversum nos calumniam facientes [Col. 1055B] Scripturam illam nobis objiciunt, qua dicitur. »Audi, Israel: Dominus tuus, Deus unus est (Deut. VI, 5).« Similiter autem et Ariani, cum dicimus Patrem et Filium esse aequales, ipsius Filii auctoritatem nobis subjiciunt, ubi ait: »Pater major me est (Joan. X, 28).« Inde etiam inter nos et illos inimicitiarum puteus ponitur, nobis fodientibus, illis implentibus. De illo puteo, qui Latitudo vocatur, dicit Scriptura, Philisthaeos contendisse. Hic est igitur ille puteus Latitudinis, de quo dicitur: »Latum mandatum tuum nimis (Psal. CXVIII, 96).« Pauca enim sunt in quibus haeretici, et Judaei nobis contradicunt, si ad campum sanctarum Scripturarum, earumque amplissimam latitudinem respiciamus. Nam et ipsi Salvatori nostro, cum adhuc [Col. 1055C] inter eos conversaretur, de hoc solo Judaei calumniam facere, solebant, quod in Sabbato curaret, et Dei Filium se esse diceret. In illo ergo puteo, qui Latitudo vocatur, tota illa Scriptura intelligitur, in qua et nos et illi idem sentimus, nobisque ad invicem non contradicimus. Ubi 574 vero inter nos et illos contentio est, ibi calumniarum [(1911) 1Kb] et inimicitiarum putei sunt. At vero puteus Bersabee, qui satietas et abundantia interpretatur, totam utriusque Testamenti plenitudinem significat, qua quotidie abundantissime reficimur. Idem autem significat puteus ille, qui Viventis, et Videntis dicitur. Omnis enim divina Scriptura, omnisque sapientia illius est, qui semper vivit, et omnia videt Unde [Col. 1055D] etiam scriptum est quoniam »Omnis sapientia a Domino Deo est, et cum eo fuit semper, et est ante aevum (Eccli. I).« Juxta hunc puteum Bersabee habitabat Abraham, quando Abimelech venit ad eum, ut cum eo pactum faceret. Deditque ei septem agnas; quas cum ille de manu ejus suscepisset, ait Abraham: »Hae erunt in testimonium mihi, quia ego fodi puteum istum (Gen. XXVI).« Sic igitur et nos, si quando haeretici, Judaei, gentiles nobiscum pactum facere volunt, ad puteum accedamus, ad Evangelia veniamus, simulque omnes de uno fonte bibamus, et unam fidem teneamus. Suscipiant septem agnas de manibus nostris, per quas septem [Col. 1056A] gratiae Spiritus sancti significantur, quas quidem nulli alii praeter Christianos vel dare, vel accipere possunt. Nullo alio modo inter nos et illos pactum et concordiam fieri licet. Soli illi has agnas suscipiunt qui ex aqua et Spiritu sancto regenerantur. Hae sunt nobis in testimonium, de quo puteo haec bibemus, et quam fidem teneamus. Servus Abrahae ad puteum invenit Rebeccam (Gen. XXIII), per quam S. Ecclesia significabatur; quae inter hos puteos habitatura, et nunquam ab eis recessura erat. Cumque jam rediens domui appropinquaret, ecce Isaac ad meditandum in agrum exierat, pergebatque per illam viam quae ducit ad puteum, cui Viventis, et Videntis nomen est. Non est sine causa, quod omnes viri, et mulieres ad puteos tendunt, et ad aquas [Col. 1056B] festinant. His enim lavamur, et satiamur, et quod majus est, Creatori omnium associamur. Similiter et Jacob fugiens Esau, et veniens in Mesopotamiam, juxta puteum invenit Rachel (Gen. XXIX): ipsa enim pascebat oves; et amoto lapide ab ore putei, quo puteus claudebatur, et adaquavit oves, et osculatus est eam, indicans ei, quod frater ejus esset. Non vacat a mysterio, quod vir sanctus sororem, et uxorem ad puteum invenisse narratur. Nulla enim anima Salvatoris nostri, qui per Jacob signicatur, soror, vel uxor esse poterit, nisi prius ad baptismatis aquas, et ad sanctarum Scripturarum puteos accedens, bibat de fontibus Israel. Ipse est enim, qui ab ore putei utriusque Testamenti lapidem amovit: ipse est leo de tribu Juda, qui librum [Col. 1056C] aperuit: ipse est Pastor bonus, »qui dilexit nos, et lavit nos a peccatis nostris in sanguine suo (Apoc. I, 5).« Moyses quoque de Aegypto fugiens (Exod. II), et veniens in terram Madian, ad puteum utique invenit Sephoram, quam postea duxit uxorem. Erant autem septem filiae sacerdoti Madian, et ipsae patris sui oves pascebant, quae cum vellent adaquare greges, supervenerunt pastores, et ejecerunt eas. Tunc igitur Moyses defendit puellas, pastores ejecit, et potum ovibus dedit. Significabat Salvatorem nostrum, qui S. Ecclesiam ducturus erat in sponsam, quam illa Sephora significat: si quidem Sephora pulchra interpretatur. De Ecclesia vero scriptum est, quod non habet maculam, neque rugam [Col. 1056D] (Ephes. V). De qua et in Canticis canticorum dicitur: »Tota pulchra es, amica mea, et macula non est in te (Cant. VII).« Et ipse quidem a mal s pastoribus eam defendit, per quos haeretici significantur: de quibus ipse quoque Dominus ait: »Si ignoras te, o pulcherrima inter mulieres, abi et pasce haedos tuos juxta tabernacula pastorum (Cant. I, 8).« Narrat historia (Num. XXI), quod venit populus in torrentem Arnon, cumque ad bibendum aquas non habuisset, praecepit Moyses, ut soli duces populi cum suis baculis puteum foderent. Quod cum illi fecissent, exivit aqua in abundantia. Unde canticum simul omnes cantabant, dicentes: »Ascendat [Col. 1057A] puteus. Concinebant: Puteus quem foderunt principes, et paraverunt duces multitudinis in datore legis, et in baculis suis (Num. XXI, 18, 19).« In his populi ducibus apostoli, episcopi, omnesque Ecclesiae praelati figurantur. Illi enim sunt qui baculos ferunt [(1912) 1Kb] , quamvis quidam illorum non intelligentes cur baculum ferant, neque puteos fodere volunt, et fodere volentibus aliquando impedimentum faciunt. Ecce Moyses praecipit, imo Dominus, qui per Moysen significatur, ut principes, et qui baculos ferunt, puteos fodiant, Scripturas aperiant; et baculos episcopi abscondunt, et pecuniam sibi creditam terrae infodiunt [(1913) 1Kb] , et siti populum perire permittunt. Quales fossores olim fuerunt, quales et quantos puteos foderunt, quas [Col. 1057B] de profundo aquas eduxerunt! Aquas utique vivas, et salientes, in vitam aeternam. Talis fuit beatus Gregorius, talis Hieronymus et Augustinus, et talis Ambrosius et Hilarius. Tales et multi alii, qui otiosi esse noluerunt. Sed quid dicam de beato Benedicto, qui tam egregium nobis puteum 575 fecit, cujus aqua saluberrima atque dulcissima omnibus sitientibus, et bibere volentibus, et refectioni proficit et saluti. Nullus post apostolos et evangelistas puteus factus est, qui tot homines satiasset, et a mortis periculo cunctisque passionibus liberasset. Quicunque fratres, quocunque labore fatigati sumus, festinemus ad puteos: ibi Jesum inveniemus, et ipsum fatigatum super puteum sedentem, et cum muliere Samaritana colloquentem. [Col. 1057C] Hoc enim dicit evangelista, quod »Jesus fatigatus ex itinere sedebat super puteum. Et ecce mulier venit de Samaria haurire aquas (Joan. IV, 6).« Magna mysteria tunc temporis revelata sunt, quando Salvator noster super illum puteum mulieri illi se manifestare dignatus est. Hoc tantum nos modo dicere sufficiat, quod si Jesus fatigatus ad puteum venit, quanto magis nos de omnibus fatigationibus et laboribus nostris apud sanctarum Scripturarum puteos omnem consolationem quaerere debemus! Et sicut Apostolus ait: »Per patientiam et consolationem Scripturarum spem habeamus (Rom. XV, 1).« Ibi enim semper invenitur Jesus: ibi ejus consolatio presto est: ibi omnes fatigati recreantur, consolantur et laetificantur. Ecce de puteis satis diximus. [Col. 1057D] De cisternis nihil locuti sumus. Habent enim et ipsae bonam aquam, utpote de sursum venientem et a nubibus descendentem. »Omne enim datum optimum, et omne donum perfectum de sursum est, descendens a Patre luminum (Jacob. I, 17).« De cisternis autem Salomon loquitur, dicens: »Bibe aquam de cisterna tua, et fluenta putei tui; deriventur fontes tui foras, in plateis aquas divide. Habeto eas solus, nec sint alieni participes tui (Prov. V, 16).« Cisterna mea Evangelium est; de hoc me semper bibere delectat. Quod quia in quibusdam [Col. 1058A] difficile est, non immerito etiam puteus vocatur. Cujus aquas et doctrinam quia non celare, sed cum omnibus Christianis communes habere debemus, ideo bene dicitur: »Deriventur fontes tui foras, et in plateis divide (Ibid.).« Sed quia scriptum est: »Nolite sanctum dare canibus, vel mittere margaritas ante porcos (Matth. VII, 6),« digne additum est: »Habeto eas solus, ne sint alieni participes tui.« Alieni namque sunt, quicunque nostrae fidei non sunt. Cum talibus autem haec aqua participanda non est, quae de illo fonte nobilissimo manat; de quo scriptum est: »Quoniam apud te est fons vitae, et in lumine tuo videbimus lumen (Psal. XXXIII, 10).« Quod ipse nobis praestare dignetur, qui vivit, et regnat, etc.



SERMO IV. DE EISDEM
[Col. 1058B]

»Sint lumbi vestri praecincti, et lucernae ardentes in manibus vestris (Luc. XII, 35).« Non possunt alii esse lucernae ardentes, nisi illi qui lumbos praecinctos habent. Lucernae quidem esse possunt, ardentes esse non possunt. Nisi enim ignis inferior exstinguatur, superior lucere non potest. Inferior ignis luxuria est; superior, quis alius nisi gratia Spiritus sancti? Lucernae antem ipsi sunt, qui nisi continentiam et castitatem habuerint, non lumen et claritatem, sed tenebras ministrant et caecitatem. »Caecus enim si caecum duxerit, ambo in foveam cadunt (Matth. XV, 14)« Domini sententia est. De talibus lucernis dicit Propheta: »Illuc producam cornu David, paravi lucernam Christo meo (Psal. [Col. 1058C] CXXXI, 17).« Unde et in Evangelio dicitur:« Erat autem Joannes lucerna ardens, et lucens (Joan. V, 35).« De talibus et Dominus ait: »Nemo accendit lucernam, et in abscondito ponit, neque sub modio, sed super candelabrum, ut luceat omnibus, qui in domo sunt (Luc. XI, 33).« Qui ergo lucerna esse vult, lumbos praecingat, continentiam et castitatem custodiat. Sic enim praecinctos esse oportet, qui Salomonis custodiunt lectum. Lectus Salomonis est Ecclesia, illius videlicet Salomonis qui ait »Ecce plusquam Salomon hic (Matth. XII, 42).« Unde et in Canticis canticorum dicitur: »En lectulum Salomonis sexaginta fortes ambiunt, ex fortissimis Israel: omnes tenentes gladios, ad bella doctissimi, uniuscujusque ensis super femur suum propter timores [Col. 1058D] nocturnos (Cant. III, 7).« Illi bene praecincti sunt qui super femur suum, suum gladium habent, illum videlicet gladium, quo castissima Judith Holofernem interfecit (Judith XIII). Apostolus non solum episcopos et sacerdotes, verum etiam omnes Christianos, sanctos, castos et continentes esse jubet. Ait enim: »Qui habent uxores tanquam non habentes sint, et qui solutus est ab uxore non ducat uxorem (I Cor. VII, 27).«



SERMO V. DE EISDEM.

»Homo quidam peregere peregre profisciscens vocavit servos [Col. 1059A] suos, et tradidit illis bona sua. Et uni dedit quinque talenta, alii vero duo, alii autem unum, unicuique secundum propriam virtutem, et 576 profectus est statim (Matth. XXV, 14, 15).« Homo iste Salvator noster est, qui verus Deus et verus homo, non secundum divinitatem, quae ubique est, sed secundum humanitatem profectus peregre, carnem nostram ad coelestia vexit, et ad Patris dextram collocavit. Felix peregrinatio, ubi peregrini, mox cives facti, tantis divitiis ditantur, ut praeteritorum omnium obliviscantur. Quinque autem talenta, et duo, et unum idem significant, et quantum duo, tantum et unum. Sunt autem qui per quinque talenta, quinque corporis sensus intelligere volunt: visum videlicet, auditum, gustum, odoratum et tactum. [Col. 1059B] Qui ideo quidem corporis sensus dicuntur, quoniam eorum instrumenta in corpore sunt, et ipsius corporis membra sunt; sensus autem ipsi non corporis, sed animae sunt. Tolle animam, et vacua remanent instrumenta; quia neque oculi vident, neque [f. add. aures] audiunt, neque ipsius visus et auditus instrumenta sunt: similiter autem et in aliis. Unde manifestum est, instrumenta quidem ad corpus, sensus autem ipsos specialiter ad animam pertinere. Quinque autem sensus in anima sola intelligentia consistunt. Nulla alia instrumenta ibi sunt quibus sensus varientur. Ipsa sola pro oculis, pro auribus, pro naribus, pro ore, et pro manibus habetur. Anima autem solo intellectu videt, audit, olfacit, gustat et tangit. Neque diversis sensibus diversa [Col. 1059C] instrumenta, quoniam solus intellectus in omnibus sufficit. Unum igitur talentum intellectus est, in quo solo, et quinque talenta, et duo continentur, quoniam et quinque sensus, et memoria, et voluntas in solo intellectu consistunt. Qui igitur habet unum talentum, id est intellectum, ipse habet et duo talenta, id est memoriam et intellectum. Ipse habet et quinque talenta: visum scilicet, auditum, gustum, odoratum et tactum. Qui enim unum illum habet, omnes habet, et qui non omnes habet, illum unum habere non potest. Ut enim de majoribus taceamus, unum verbum duarum syllabarum non possumus nos sine memoria intelligere. Ut, verbi gratia, cum dicitur homo, nisi primam syllabam memoriae [Col. 1059D] commendemus, ut sequenti syllaba eam conjungere valeamus, nunquam procul dubio totum nomen intelligemus, cujus partes in memoria non habemus. Manifestum est ergo quod sine memoria intellectus haberi non potest. Qui igitur unum talentum habet, et duo quidem necessario habet; duo vero, memoria et intellectus, sine quinque sensibus esse non possunt. Quod enim insensibile est, neque intellectum, neque memoriam habere potest. Habet igitur et quinque, qui duo habet. Idem igitur significatur unum talentum, quod per quinque, et per duo significatur. Cui ergo datur intellectus, illi datur memoria simul et intellectus; illi praeterea dantur et quinque sensus spirituales. Unde alius evangelista non quinque, vel duo talenta, sed unum tantum [Col. 1060A] talentum posuit; quod non talentum, sed mnam vocavit. Ait enim: »Homo quidam proficiscens vocavit servos suos, et dedit illis decem mnas (Luc. XIX, 13).« Decem erant talenta, decem erant et servi. Non decem singuiis, sed singulis singula dedit. Hoc autem ex eo intelligitur quod revertenti Domino dicunt: »Domine, mna una decem mnas acquisivit; et: Mna tua fecit quinque mnas (Ibid., XVI, 18).« In eo enim, quod unam singulariter ponunt, non decem, sed unam se accepisse ostendunt. Et bene decem talenta, et decem servi esse dicuntur, quia omnes numeri in hoc numero continentur; de quo jam saepe locuti sumus. Quod autem ait, quod homo iste peregre proficiscens vocavit servos suos, et tradidit illis bona sua: si de quinque sensibus [Col. 1060B] intelligatur, inconveniens esse fortasse videbitur. Quomodo enim tunc Salvator noster suis discipulis hos sensus dedit, quos jam in ipsa nativitate acceperant, et quos non solum Christi, sed servi quoque diaboli habent? Hoc igitur non de corporis, sed de animae sensibus intelligatur, per quos, ut jam diximus, spiritualis intelligentia significatur. Et hanc quidem dedit Dominus servis suis, peregre proficiscens, quam nullus hominum habere potest, nisi ab ipso et per ipsum. Hanc autem intelligentiam non habet Judaeus; haec proprie Christianorum est. Unde Apostolus ait: »Littera occidit, spiritus autem vivificat (II Cor. VI).« Hanc autem intelligentiam illi habent, qui non terrena, sed coelestia quaerunt, et in omnibus quae agunt, semper Deo [Col. 1060C] placere desiderant. Ecce pecunia data est, viderit unusquisque quomodo operetur in ea. Cito, et post modicum venturus est Dominus rationem ponere cum servis suis. »Sed quis putas est fidelis servus et prudens, quem constituit Dominus super familiam suam, ut det illis cibum in tempore? Beatus ille servus, quem cum venerit Dominus, invenerit sic facientem (Matth. XXIV, 46).« Beatus quem pecuniam suam, cibum suum, annonam spiritualem, et epulas divini eloquii fideliter ministrantem inveniet. Ipse enim audire merebitur: »Euge, serve bone et fidelis, quia super pauca fuisti fidelis, supra multa te constituam; intra in gaudium Domini tui (Matth. XXV, 23),« Et tunc quidem alii [Col. 1060D] super decem civitates, alii super quinque civitates constituentur. In quo nimirum ipsa sanctorum gloria, quamvis magna satis omnibus sit, aliis tamen major, et aliis minor esse monstratur. »Differt enim, ait Apostolus, stella a stella in claritate; sic et resurrectio mortuorum. Alia est enim claritas solis, alia claritas lunae, et alia claritas stellarum (I Cor. XV, 41).« Sed quamvis claritas in gloria diversa sit, beatitudo tamen 577 non diversa, sed omnino eadem erit, quoniam uniuscujusque gloria omnium communiter gaudium et laetitia erit; qualis enim nunc concordia est inter omnia membra corporis nostri, talis erit inter omnia membra illius supernae civitatis. Videamus modo quid illi quoque Dominus dicturus sit, qui talentum [Col. 1061A] suum abscondit, et pecuniam Domini sui terrae suffodit. Accedens, inquit Evangelista, et ille qui unum talentum acceperat, ait: »Domine, unum talentum tradidisti mihi, quod in sudario repositum custodivi. Ecce habes quod tuum est. Timui te, quia homo austerus es; metis ubi non seminasti, et congregas ubi non sparsisti (Luc. XIX, 14).« Cogitavi ergo mecum, ac si diceret, in corde meo abscondere eloquia tua, ne si in vanum pecuniam tuam expenderem, et verba tua non obedientibus nuntiarem, mihi quidem labor solummodo esset; illis vero major inde poena fuisset, quod jam ulterius excusationem habere non possent; utpote illi, qui et scirent, et intelligerent voluntatem Domini sui. Cum enim etiam illos judicaturus et damnaturus sis, [Col. 1061B] super quos non seminasti, et super quos verbi tui semina non sparsisti; quid illis te facturum esse putamus, qui verba quotidie audierunt, illis tamen obedire noluerunt? Talis tamen excusatio quam vana et inutilis sit, ipsius Domini responsione monstratur. »Serve male et piger, sciebas quod ego homo austerus sum, metens ubi non seminavi, et colligens ubi non sparsi; quare ego non dedisti pecuniam meam ad mensam, et ego veniens utique cum usuris exegissem illam?« (Ibid., 22). Si me, inquit, talem esse sciebas, quomodo me offendere non timebas? Non timor hoc, sed pigritia fecit. »Piger« enim »propter frigus arare noluit; mendicabit igitur aestate, et non dabitur ei (Prov. XX, 4).« Sive ergo obediant, sive non obediant subjecti [Col. 1061C] praetatis, tamen tacendum non est. Unde ad Ezechielem Dominus ait: »Fili hominis, speculatorem posui te domui Israel. Nisi annuntiaveris iniquo iniquitatem suam, animam ejus de manu tua requiram. Si autem annuntiaveris, et ipse te audire noluerit, ipse in iniquitate sua morietur; tu autem animam tuam liberasti (Ezech. III, 17).« Nemo igitur pecuniam sibi creditam, nemo talentum sibi commissum abscondere velit. »Qui abscondit frumentum, maledicitur in populis (Prov. XI, 26).« Nemo lucernam sub modio ponat. Mensa quoque propositionis non intra velum recondita, sed extra posita est. Dicitur de sacerdote, quando ingreditur vel egreditur de sanctuario, nisi tintinnabula audita [Col. 1061D] fuerint, morte morietur (Exod. XXVIII). Tintinnabula sacerdotum linguae, voces et sermones sunt. Isti sunt quibus dicitur: »Qui reminiscimini Dominum, ne taceatis et detis silentium ei (Isa. LXII, 6).« Omnes de talentis istis aliquod habemus; nemo se excusare potest, nisi forte qui sensum et intelligentiam non habet. Quae qui non habet pecora inferior est; si quidem et pecora habent sensum, et intellectum. Quod est sensus in corpore, hoc intellectus in anima est. Nemo sine his bonum aliquod vel malum agere potest. Neque ad justitiam, vel ad peccatum eis imputatur, qui sine his aliquid operantur. [Col. 1062A] Modo talentum suum quilibet abscondere potest; sed venturus est Dominus, qui id quod dedit non ignorat; ab unoquoque requiretur. Quidquid facere potuit, et facere noluit. A malis servis et pigris auferetur tunc talentum, et retributio talenti, et dabitur ei qui habet decem talenta. Qui vero fidelis fuerit, et in talento sibi [(1914) 1Kb] tradito bene laboraverit, gaudens et exsultans a Domino audiet: »Euge, serve bone et fidelis, quia super pauca fuisti fidelis, supra multa te constituam, intra in gaudium Domini tui,« etc. Qui vivit et regnat,« etc.



SERMO VI.---DE EISDEM.

»Vigilate, quia nescitis qua hora Dominus vester venturus est. Illud autem scitote quia si sciret paterfamilias [Col. 1062B] qua hora fur veniret, vigilaret utique, et non sineret perfodi domum suam (Matth. XXV, 13).«

»Deus manifestus [(1915) 1Kb] veniet, Deus noster, et non silebit (Psal. XXXIX, 1).« Hoc autem erit in judicio. Sed et nunc quotidie venit Dominus, quotidie servos suos vocat, et eos, quos reperit vigilantes, et in bonis operibus perseverantes, secum ad coelestia ducit, et sicut sequentia manifestant [(1916) 1Kb] : »Super omnia bona sua constituet eum (Matth. XXI, 48).« Si ad ultimum adventum respiciamus, et bonos, et malos omnes vigilantes inveniet. Non erit tunc tempus dormiendi, sive boni, sive mali aliquid agendi; sed solummodo timendi, et judicium exspectandi. »Ergo dum tempus habemus, ut ait [Col. 1062C] Apostolus, operemur bonum ad omnes (Galat. VI, 10).« Hoc est enim vigilare, in bonis operibus perseverare. Illa anima dormit, imo quasi mortua jacet, quae negligens et desidiosa est, et nihil boni operatur. Vigilant homines, ut custodiant domos 578 suas. Et tunc divitiae majores, et latrones ferociores sunt hic quam ibi. Illae divitiae temporales sunt, istae aeternae. Illi latrones visibiles sunt, isti videri non possunt. »Inimicus enim noster diabolus, tanquam leo rugiens, circuit quaerens quem devoret (I Petr. V, 8).« Sed vigilare quilibet potest, si quidem et latrones vigilant. Unde quidam ait:

Ut jugulent homines surgunt de nocte latrones.
(HORAT., Epist.) [Col. 1062D] Ut teipsum serves non expergisceris? Sed istae vigiliae sunt malae. Ille autem bene vigilabat, qui ait: »Media nocte surgebam ad confitendum tibi (Psal. CXVIII, 62).« Iste non solum vigilabat; sed et vigilando Deum laudabat. Illae vigiliae bonae sunt, quae otiosae non sunt, et in Dei laudibus fiunt. De quibus et alibi ait: »Si dedero somnum oculis meis, et palpebris meis dormitationem, et requiem temporibus meis; donec inveniam locum Domino, tabernaculum Deo Jacob (Psal. CXXXI, 4).« Iste ergo ideo vigilabat, ut in sui corporis habitaculo dignam Deo domum aedificaret, non ut verbis otiosis, et vanitatibus [Col. 1063A] vacaret. Tales vigilias et Apostolus quaerit, ubi ait: »Hora est jam nos de somno surgere, nunc enim propior est nostra salus quam cum credidimus. Nox praecessit, dies autem appropinquavit. Abjiciamus ergo opera tenebrarum, et induamur arma lucis, sicut in die honeste ambulemus (Rom. XIII, seq.).« Et revera ille bene vigilat, qui diaboli et tenebrarum operationes fugit, et lucis veritatisque armis indutus, honeste et composite Deo servit. Unde et alibi dicit: »Vigilate, justi, et nolite peccare.« Melius est enim non vigilare, quam vigilare et peccare. »Vigilate et orate, et state in fide, viriliter agite, confortamini in Domino, et omnia in charitate fiant (I Cor. XVI, 13).« Ille bene vigilat qui haec omnia operatur, qui ita vigilat, non est otiosus. De [Col. 1063B] ipso enim Salvatore dicit Scriptura, quod pernoctabat in oratione in monte Oliveti, id est monte pacis et charitatis, in monte misericordiae et pietatis. Illi qui in hoc monte vigilant et orant, in judicio audituri sunt: »Venite, benedicti Patris mei, percipite regnum quod vobis paratum est ab origine mundi (Matth. XV, 34).« Quare? quia bene vigilastis et orastis, quia simul mecum in monte misericordiae habitastis. »Esurivi enim, et dedistis mihi manducare sitivi; et dedistis mihi bibere; hospes eram, et collegistis me (Ibid. V, 25).« Tales vigiliae bonae sunt, tales otiosae non sunt, tales Domino placent, et tales nos facere jubet. Tales vigilias faciebat Judith, quae Holophernem dormientem interfecit, relinquens nobis exemplum, quatenus et [Col. 1063C] nos si fornicationis spiritum perdere volumus, jejuniis et orationibus operam demus. His armis vicit illa, his superatus est ille. Dicitur de muliere forti, per quam Ecclesia intelligitur, quod »non exstinguetur in nocte lucerna ejus (Prov. XXXI, 18).« Dicitur etiam, quod »de nocte surrexit, et dedit praedam domesticis suis, et cibaria ancillis suis;« in quo nimirum ejus vigiliae apertissime commendantur. Salvator noster, quando natus, non dormientibus, sed vigilantibus apparuit. Dicit enim Evangelista, quod »pastores erant in regione eadem, custodientes vigilias noctis super greges suos (Luc. II, 8).« His autem apparuit angelus Domini, et ait illis: »Ecce annuntio vobis gaudium magnum, quod erit omni populo; quia natus est vobis hodie [Col. 1063D] Salvator mundi, qui est Christus Dominus in civitate David (Ibid., 10).« Audiant ergo pastores Ecclesiae, audiant hoc episcopi et sacerdotes; vigilent super greges suos: vigilent semper, et solliciti sint super populum sibi commissum. Audiant Apostolum dicentem: »Praeter illa quae extrinsecus sunt, instantia mea quotidiana, sollicitudo omnium Ecclesiarum (II Cor. XI, 28).« Ipse Salvator noster ad discipulos veniens, eosque dormientes inveniens, vigilare eos praecipiens, ait: »Vigilate et orate, ne intretis in tentationem (Matth. XXVI, 81).« Multum ergo contra omnes diabolicas tentationes possunt vigiliae et orationes. Si Domino in navicula dormiente discipuli timuerunt, et donec vigilaret securi [Col. 1064A] esse non potuerunt; quomodo dormiente, vel non vigilante pastore esse poterunt oves securae? Noe dormiens verenda discooperuit, quod Cham ejus filius vidit et irrisit. Vigilent igitur praelati, ne forte subjectorum risus et opprobria fiant. Lot quoque dormiens filias corrupit, qui si vigilasset, sui ipsius memoriam habuisset, et nunquam tantum scelus fecisset. Et tu igitur homo quicunque securus dormis, et utramque filiam, animam videlicet, et carnem violas et perdis, dum eas per illicita vagari et fornicari permittis. De divitibus scriptum est; »Dormierunt somnum suum, et nihil invenerunt omnes viri divitiarum in manibus suis (Psal. LXXV, 6).« Quoties ergo divites dormiunt, quoties ipsi sapientes, qui coelestibus thesauris divites sunt, [Col. 1064B] otio et negligentiae se tradunt; toties veras et spirituales divitias amittunt. Duae meretrices coram Salomone contendebant inter se, quarum altera filium interfecerat; dormiens quippe oppressit cum; altera autem tam negligens et somnolenta fuit, ut de sinu ejus ipsa nesciente filius ejus subtrahi potuerit. Ambae malae, ambae meretrices erant istae, quae tam negligentes et tam somnolentae fuerant. Altera tamen pejor, quae postquam filium interfecerat, alterius quoque filium occidere conabatur. In Evangelio etiam scriptum est, quod »homo quidam seminavit bonum semen in agro suo, et dum dormirent homines, venit inimicus homo, et super seminavit zizania in medio tritici, et abiit (Matth. XIII, 24).« Gaudeant igitur vigilantes et providi, in [Col. 1064C] 579 quorum messem inimicus intrare non valet, quorum bona opera suae falsitatis semine violare non potest. Timeant autem dormientes et negligentes, ne bonum semen verbi Dei, quod in suis pectoribus seminatum est, ab hoc inimico diripiatur. Et sicut alibi in Evangelio legitur: »Venit diabolus, ut tollat verbum de corde eorum, ne credentes salvi fiant (Luc. VIII, 12).« »Beati enim qui audiunt verbum Dei, et custodiunt illud (ibid, XI., 28).« Quod ipse nobis praestare dignetur, qui vivit, etc.



SERMO VII. DE EISDEM.

Dominus et Salvator noster in Evangelio loquitur, dicens: »Beati mundo corde, quoniam ipsi Deum videbunt (Matth. V, 8).« Unde Psalmista ait: »Cor mundum crea in me, Deus, et spiritum rectum [Col. 1064D] innova in visceribus meis (Psal. L, 12).« Illud cor mundum non est, quod odio et iniquitate et malis cogitationibus plenum est. De quo ipse Dominus ait: »Ex corde exeunt cogitationes malae, fornicationes, furta, homicidia, adulteria, falsa testimonia, et similia, quae coinquinant hominem (Matth. XV, 29).« Talia ergo corda munda non sunt. »Ex abundantia enim cordis os loquitur (Luc. VI, 45);« quod ex corde abundat, manifestatur. Illud cor mundum est, in quo non vana et falsa, sed sermones et eloquia Dei reposita sunt. Quales videlicet habebat ille qui dicebat: »In corde meo abscondi eloquia tua, ut non peccem tibi (Psal. CXVIII, 71).« Unde et Salomon ait: »Omni custodia serva cor [Col. 1065A] Publicanus percutiebat pectus suum dicens: Deus, propitius esto mihi peccatori (Luc. XVIII, 13),« qui cordis consilio se peccasse, et Deum offendisse intelligebat. Hinc est, quod sacerdotes de omni oblatione pectusculum, et armum dextrum suscipiunt (Levit. VII), ut bene cordati, et pectorosi, cunctis ad se venientibus de bono thesauro cordis sui bona et utilia consilia reddere valeant. Multa corda illis necessaria sunt, qui aliorum hominum corda suis consiliis replere, et omnibus se interrogantibus de multis quaestionibus respondere debent. Hic est utique thesaurus noster; hic repositae sunt divitiae nostrae, ideoque omni custodia et diligentia servemus, et custodiamus corda nostra. Inter alia ornamenta sacerdotalia, rationale judicii, jubente Deo, [Col. 1065B] factum est, quo pectus, et cor pontificis ornaretur et muniretur, et quasi signo superposito thesaurus internus repositus ostenderetur [(1917) 1Kb] . Erat autem rationale judicii quadrangulum, et duplex ad mensuram palmi, factum ex auro, et hyacintho, purpura, coccoque bis tincto, et bysso retorta, opere polymito. Habebat autem lapides duodecim in quatuor ordinibus positos, in quibus sculpta erant nomina duodecim filiorum Israel. ipsum nomen ejus magnum aliquid in hoc ornamento significari ostendit, in eo videlicet, quod non solum rationale, sed rationale judicii vocatur. Considerare namque debet ille cujus pectus tali ornamento ornatum est, ut judicia, quae inde exeunt rationabilia fiant, et nunquam a justitia et ratione recedant. Respiciat [Col. 1065C] semper episcopus ad rationale, legat in libro pectoris sui, videat quomodo vocetur; magna sapientia est, multum proficiens cognoscere nomen ejus. Hic solus liber sufficere posset, si tamen esset, qui intelligeret, quod per ipsum, et in ipso significatur. Videbant Judaei rationale hoc, sed non intelligebant, quod per ipsum significaretur. Illi hoc intelligunt, quibus Dominus ait: »Vobis datum est nosse mysterium regni Dei, caeteris autem in parabolis (Luc. VIII, 10).« Quidquid in utroque Testamento continetur, totum hoc in ornamento figuratur. Unde et bene super pectus, et cor pontificis ponitur, ut in illo divini voluminis secretario totius veritatis, et scientiae plenitudo esse intelligatur. Huc omnes [Col. 1065D] accedant, hic omnes sapientiam quaerant ad pontificis pectus, et ad ornamentum superpositum; et non tantum ejus pulchritudinem videre sufficiat: interrogent per singula, quid illi colores, quid aurum, quid lapides, et caetera quaeque significent. Nam neque ipsa mensura significatione caret. Ad mensuram palmi factum est, illius videlicet, de quo scriptum est: »Quis mensus est pugillo aquas, et coelos palmo ponderavit?« (Isa. XL, 12.) Coeli ergo, et rationale unius mensurae sunt: »Coeli enarrant gloriam Dei, et opera manuum ejus annuntiat firmamentum (Ps. XVIII, 1).« Hanc scilicet [Col. 1066A] gloriam, quae in rationale continetur. Si quadrangulum rationale non esset, libri speciem, et formam non haberet. In ejus quatuor angulis quatuor Evangelia posita sunt. Habes ergo Novum Testamentum, habes et Vetus, quae tibi ostendunt illa duodecim nomina filiorum 580 Israel, ex quibus Synagoga tota processit. Duplum est rationale, ut et tu in utroque Testamento duplicem intelligentiam quaeras. Non enim ad litteram solam intelligere sufficit; nisi et spiritualis addatur intellectus. Vides ibi aurum; ad puritatem et pulchritudinem, ad totius animae, corporisque decorem, et claritatem te invitat. Exemplum tibi dat, quam purus, et ab omni corruptione mundus esse debeas. Si qua adhuc corruptio est in te, tolle illam, donec ad auri puritatem [Col. 1066B] et pulchritudinem totus redigaris. Quatuor autem colores, quos ibi vides, quatuor sunt virtutes principales; prudentia, justitia, fortitudo, et temperantia. His quatuor virtutibus regitur mundus quae ita inter se conjunctae sunt, ut una sine reliquis esse non valeat. Ubi enim sapientia est, ibi justitiam, fortitudinem et temperantiam esse oportet. Similiter autem ubi justitia est, ibi sapientia est, fortitudo et temperantia. Sic est in aliis. Et hyacinthus quidem, quia est aerei coloris, ad sapientiam te provocat, quae de sursum est; quia »omnis sapientia a Domino Deo est (Eccli. I); de qua Salomon ait: »Mitte eam de sede magnitudinis tuae, ut mecum sit, et mecum laboret (Sap. IX, 10).« Ipsa enim caeteris virtutibus altior est, et ejus fulgore caeterae [Col. 1066C] illustrantur. Purpura vero justitia est, quoniam et purpura, et justitia ad reges pertinet, qui et legum conditores sunt, et purpura specialiter induuntur. Quibus etiam dicitur: »Diligite justitiam qui judicatis terram (Sap. I).« [(1918) 1Kb] Coccus autem qui rubri et sanguinei coloris est ad fortitudinem nos invitat, qua sancti martyres armati occidi quidem potuerunt, vinci non potuerunt. Est autem coccum bis tinctum, quia duplex est martyrii genus, quoniam non solum illi martyres sunt, quos tyranni interficiunt; verum et illi, qui carnem suam cum vitiis, et concupiscentiis crucifixerunt. At vero per lini candorem temperantia figuratur, quae semper laeta et asperum nihil ostendens, omnia ad concordiam, et pacem trahere conatur. Valde utile est, [Col. 1066D] hos colores semper inspicere, et quid significent intelligere. Quid vero lapides significent, ipsa, quae in eis scripta sunt nomina ostendunt. Duodecim igitur lapides duodecim patriarchae, per quos duodecim apostoli significantur. Hos autem videre, hos semper in memoriam habere, horum fidem, et conversationem tenere, quam utile sit, quam necessarium, quid attinet dicere? Non solum autem duodecim patriarchae, et duodecim apostoli in illis lapidibus significati sunt; verum etiam et tota utriusque Testamenti sanctorum omnium multitudo, [Col. 1067A] quae ab istis viginti quatuor senioribus originem ducit. Inter hos omnes, et martyres omnes et confessores computantur. Ibi Stephanus et Laurentius, ibi Martinus et Benedictus, inclusi auro, multo splendore, multoque candore fulgentes, magnam nostris mentibus lucem infundunt. Ad hos semper intendamus, ad hos mentis oculos dirigamus, simulque cum Psalmista dicamus: »Cogitavi dies antiquos, et annos aeternos in mente habui (Psal. LXXVI, 6).« Beati qui hos lapides semper in pectore ferunt. Beati, qui horum memoriam in corde semper, et in pectore gerunt. Utinam beati Benedicti nomen, et memoriam semper in corde habeamus; quatenus dum ejus memores sumus, ejus vitam, et sanctam conversationem imitari semper, et tenere possimus. [Col. 1067B] Quod autem in quatuor ordinibus terni lapides per singulos ordines dispositi erant, quid aliud significat, nisi quod quatuor Evangeliorum libri Trinitatis mysterium laudare non cessant, sed simul concorditer una voce, sine intermissione die nocteque clamant et dicunt: »Sanctus, sanctus, sanctus Dominus Deus omnipotens, plena est omnis terra gloria ejus (Isa. LXI).« Qui vivit, et regnat, etc.



CAPUT III.



SERMO I. DE QUOVIS SANCTA.

»Simile est regnum coelorum homini negotiatori quaerenti bonas margaritas; inventa autem una pretiosa margarita, abiit, et vendidit universa, quae habuit, et emit eam (Matth. III, 45).«

[Col. 1067C] In exemplo et similitudine unius negotiatoris docet nos Dominus, et Salvator noster quales Ecclesiae negotiatores fieri debeant. Dicit enim unum negotiatorem fuisse, qui in emendis margaritis operam dabat, cumque una pretiosa margarita multum ei laudata fuisset, et provinciam ubi eam quaereret, et hominem a quo eam emere didicisset; abiit, et vendidit omnia quae habuit, et emit eam. Talis margarita non invenitur ubique; proprium enim locum habet, in quo sine labore non reperitur. Via quoque longa et difficilis est, qua ad eam pervenitur. Multi latrones, multa pericula, loca deserta, bestiae diversi generis sunt in itinere, 581 et ipsa via angustissima est, quae negotiatores ad eam [Col. 1067D] perducit. Sed beatus ille, qui ad eam pervenire et eam habere potest. Non est magna quaestio de magno, vel parvo pretio, quo comparatur; divites namque et pauperes emere eam possunt; et multoties pauperes melius quam divites eam acquirunt. Magis affectu, et animo, quam pretio adipiscitur. Tantum valet, quantum habes. Ille digne eam emere, et possidere meretur, qui venditis omnibus eam emit. Ne timeas omnia dare; ipsa tibi sola sufficiet; nihil tibi deerit, si eam habueris. Omnia in illa possidebis, quaecunque tibi in desiderio fuerint, hypocritas fugit, avaros respuit. Qui vel ficte eam quaerunt, vel plus quam ipsam; qui aliud cum ea diligunt, eam habere non possunt. Sponte se offert ex amore quaerentibus eam, et qui multum eam [Col. 1068A] diligit, nunquam in itinere ad eam veniendo errare potest. Et quod valde laudabile in ea est, ipsa a periculo eos defendit, qui eam amore et desiderio emere veniunt. Neque magnopere curat si corpore occidantur; quia facile ipsi est eos a mortuis suscitare. Hostes visibiles parvi pendit, qui in solo corpore potestatem habent. At vero invisibiles hostes magnum impedimentum faciunt negotiatoribus quaerentibus eam. Insidiantes enim in itinere diversi generis bestias post eam mittunt. Alios avaritia, alios luxuria, alios superbia, alios invidia, alios vana gloria, alios ingluvies, atque alios inobedientia retardant. Sunt et multae aliae bestiae, quas maligni spiritus negotiatoribus opponunt, ne ad hanc desiderabilem margaritam pervenire valeant. Hic est [Col. 1068B] ille calculus, quem Dominus se dare promittit. Hoc enim in Apocalypsi Joannes apostolus ait: »Vincenti dabo calculum candidum, et in calculo nomen novum scriptum est, quod nemo scit, nisi qui accipit (Apoc. II, 27).« Datur ergo vincentibus haec margarita, et nisi vincentibus non datur; ibi victoria, ubi pugna: »Nemo enim coronatur nisi, qui legitime certaverit (II Tim. II, 5).« Sic pugnavit haec virgo, cujus hodie festivitas colitur, et ideo calculum candidum accipere meruit. Haec igitur margarita, vita aeterna, beatitudo, summum bonum intelligi potest, quod utique quale sit, nemo scit, nisi qui accipit. Unde Apostolus ait: »Quoniam oculus non vidit, nec auris audivit, nec in cor hominis ascendit, quae praeparavit Deus diligentibus se [Col. 1068C] (I Cor. II, 9).« Nemo id scire potest, quod in cor hominis non ascendit. Tales sunt negotiatores Ecclesiae Dei, qualis iste negotiator est; quem Dominus ad exemplum proposuit, qui inventa una pretiosa margarita vendidit omnia bona sua, et comparavit eam. Sic Petrus et Andreas, Jacobus et Joannes, quos de piscatione vocavit; mox relictis retibus secuti sunt eum. Sic et caeteri apostoli, sic martyres, et confessores, sic et monachorum ordo, qui non solum sua relinquunt, verum etiam seipsos hujus margaritae desiderio servituti subjiciunt. Hic est ille thesaurus in agro absconditus, quem qui invenit homo, abscondit, et venditis omnibus eum emit. De quo et Salvator noster cuidam se interroganti [Col. 1068D] respondit: »Si vis perfectus esse, vade, vende omnia quae habes, et da pauperibus, et habebis thesaurum in coelo (Matth. XIX, 12).« Quid est enim habebis thesaurum in coelo, nisi habebis margaritam illam pretiosam, habebis vitam aeternam, beatitudinem, summum bonum, calculum candidum, et in eo nomen scriptum est, quod nemo scit, nisi qui accipit? His verbis apertissime docemur, quod Salvator noster ipse est, qui et margaritam, et locum ejus, et pretium ejus, et vitam per quam ad eam veniretur negotiatoribus ostendit. Nam et ipse negotiator est, et tales margaritas vendere solet. Unde et in Apocalypsi Laodiciae episcopo dicit: »Suadeo tibi emere a me aurum ignitum, probatum ut locuples fias (Apoc. III, 28)« Sed iste [Col. 1069A] bonus negotiator omni pietate, et misericordia plenus, contra aliorum consuetudinem vilius vendit, et charius emit. Vili pretio vendit sua, magno aliena. Unde, et nobis, qui ejus sanguine empti sumus, Apostolus loquitur dicens: »Empti enim estis pretio magno, glorificate et portate Deum in corpore vestro (I Cor. VI, 20).« Si enim in hac commutatione, quae inter ejus sanguinem et nostram redemptionem facta est, considerare velis, quid datum, et quid acceptum sit; facile intelliges maxima pro minimis eum dedisse. Venit igitur iste nobilis negotiator, afferens secum maximas merces, quibus mundus perditus redimeretur. Sed quid emit? Res vilissimas, oves debiles et infirmas. Non quod ei necessariae essent, sed ut eas sanaret, recrearet, [Col. 1069B] et in loco pascuae collocaret. Ipse enim est ille pastor bonus, qui posuit animam suam pro ovibus suis; qui relictis nonaginta novem in deserto, unam venit quaerere, quae perierat. Unde et ejus nativitas primum pastoribus nuntiata est. Decebat enim, ut homines ejusdem officii primi venienti occurrerent. Talis est enim hominum consuetudo, ut ad loca extranea venientes primum sui officii homines quaerant. Dato igitur magno pretio, paucas oves emit, sed bonas et fecundas, et ex quibus multi greges ovium nati sunt. De qualibus in Canticis canticorum dicitur: »Dentes tui sicut greges tonsarum ovium, quae ascenderunt de lavacro omnes gemellis foetibus, et sterilis non est in eis (Cant. IV, 2).« Bonae oves, quae baptizatae et super nivem dealbatae [Col. 1069C] sunt. Bonae oves, quae tonsae et exspoliatae, omnia propter Deum relinquentes, nihil proprium habere volunt. Bonae oves, inter quas nulla sterilis est, 582 quarum unaquaeque gemellis fetibus, doctrina scilicet, et operatione decoratur. Et tales quidem debent esse Ecclesiae dentes; tales debent esse episcopi et sacerdotes, et quicunque in Ecclesia dentium officium suscipiunt, et qui cibis spiritualibus aliis nutriunt, ita candidi, ita mundi, ita fecundi, ita omni sarcina superflua, et nociva exspoliati esse debent; omnes enim ad illarum ovium pulchritudinem formandi sunt, quae primae de lavacro ascenderunt, per quas videlicet sanctos apostolos intelligimus, et caeteros, qui illis temporibus [Col. 1069D] crediderunt, »quibus omnibus erat cor unum et anima una, et [(1919) 1Kb] nemo dicebat aliquid esse suum, sed erant illis omnia communia (Act. IV, 32);« unde et Apostolus ait: »Imitatores mei estote, sicut et ego Christi (I Cor. XI, 1).« Has igitur oves imitari debemus, quia ex illis geniti sumus. »In Christo enim Jesu, ait Apostolus, per Evangelium ego vos genui (I Cor. IV, 15);« in grege enim Dei, in populo Dei, non nisi oves sunt. Esto patiens, et innocens; esto humilis, et mansuetus; lacte tuo nutriantur infantes, et lanis tuis vestiantur pauperes Bona ovis beatus Paulus, qui lupus fuerat, nata de tribu Benjamin, qui lupus rapax interpretatur. Duo [Col. 1070A] sunt propter quae Salvator noster in mundum venit: unum videlicet, ut oves emeret, alterum ut negotiandi artem doceret. Utrumque factum est, quia illae emptae, et redemptae sunt, et isti docti, et instructi sunt. Iste est, qui »peregre proficiscens vocavit servos suos, et tradidit illis bona sua, dicens (Matth. XXV, 14):«---»Negotiamini dum venio (Luc. XIX, 13).« Docuit eos, quid debeant, et ubi veras divitias inveniant. Dedit pretium, viam ostendit, et ubi margarita tam pretiosa inveniatur, edocuit illam quaerendam, illam emendam, illam tenendam, illa cunctis divitiis et honoribus praeferendam docuit, quia illa sola est, quae possessores suos beatos et aeternos facere potest. Illa ducit homines ad summum bonum, supra quod non est aliud [Col. 1070B] bonum, quo habentur, et possidentur omnia bona. Hoc bonum in hoc mundo inveniri non potest. Nemo enim in hac vita tam dives, et tam felix, et tam potens aliquando fuit, cui aliquid non deesset, quod habere voluisset. Cui vero aliquid deest, et cui sua non sufficiunt, nondum ad ultimum, et summum bonum pervenit. Si enim ad ultimum bonum pervenisset, nullum bonum esset, quod desiderare potuisset. O quanta bona sunt, quae ditissimi, et potentissimi hujus mundi ardentissime concupiscunt, et habere non possunt! Aut enim sanitatem, aut sapientiam, aut aliquid aliud, quod enumerare longum est, semper hi tales minus habent. Non sunt igitur beati, neque ad summum et ultimum bonum pervenire valent, qui in talibus bonis, tantisque deficiunt. [Col. 1070C] Soli itaque nostri negotiatores regni coelorum sunt sapientes, qui caduca, transitoria et fugitiva bona despicientes, mundi hujus honores et dignitates pro nihilo ducentes, ad illud solummodo bonum tendunt, quod est summum, et supra quod non est aliud bonum, in quo se possidere confidunt omnia bona. Quod nobis, etc.



SERMO II. DE APOSTOLIS, ET EVANGELISTIS ET DOCTORIBUS.

»Simile est regnum coelorum sagenae missae in mare, et ex omni genere piscium congreganti, quam cum impleta esset educentes, et secus littus sedentes, elegerunt bonos in vasa sua, malos autem foras miserunt, etc. (Matth. XIII. 47).« Quaere in lib. De [Col. 1070D] novo mundo, et sermone qui de mari et piscatoribus novis inscribitur. Cui titulus: Hoc est mare magnum.



SERMO III DE. EVANGELICAE LEGIS PRAEDICATIONE.

»Omnis scriba doctus in regno coelorum similis est patrifamilias, qui profert de thesauro suo nova, et vetera (Matth. XIII, 52).«

Regnum coelorum, regnum angelorum, regnum apostolorum sancta Ecclesia est; quoniam coelis munitur, coelis clauditur, coelis regitur, et defenditur. De quibus scriptum est: »Coeli enarrant gloriam Dei.« Omnis igitur scriba doctus, omnis Ecclesiae praedicator, qui in regno coelorum, in regno [Col. 1071A] sanctorum apostolorum praedicandi, et docendi officium suscipit, similis debet esse homini patrifamilias, qui profert de thesauro suo, de secreto pectoris sui, de secretario cordis sui nova, et vetera. Considerare debet ubi sit, in quo regno et in qua domo sermonem facit. Aliter enim in regno coelorum, et aliter in Synagoga Judaeorum loquendum est; aliter in palatiis imperatorum, et aliter in tuguriis pauperum divitiae dispensandae sunt. Cogitet, qui magistri, qui principes, qui dispensatores in illo regno, et 583 in illa familia fuerint ante se. Illos imitetur, illorum mores, et vitam sequatur; illorum lingua, et sermone loquatur. »Non sunt, inquit, loquelae, neque sermones, quorum non audiantur voces eorum (Psal. XVIII).« Proferebant igitur de thesauris [Col. 1071B] suis nova et vetera, sed de omni lingua, et sermone loquebantur. Modo Novi, modo Veteris Testamenti divitias proferebant. Inde igitur est quod sponsa ad sponsum loquitur dicens: »Omnia poma nova et vetera servavi tibi (Cant. VII, 13).« Si nova poma et vetera sunt, novas quoque et veteres arbores esse necesse est. Veteres arbores patriarchae et prophetae, novae vero apostoli et doctores intelliguntur. Habent illi sua poma, habent isti et sua. Utraque bona sunt, et haec et illa servanda et custodienda sunt. Sicut arbores diversae, ita et poma diversi generis inveniuntur. Quaedam enim sunt, quae cruda, et simul cum cortice manducari possunt; quaedam vero nisi cocta et cortice exspoliata fuerint, ad comedendum idonea, et suavia non sunt. Hoc autem [Col. 1071C] in arboribus nostris, et in arboribus utriusque Testamenti reperire non est difficile; quorum quidem poma sermones sunt, et sententiae. Lege in libris Moysi, et diversi generis poma invenies, quae neque ab omnibus, neque uno modo comedi possunt. Quaedam enim ibi sunt, quae ipsi quoque infantes sine difficultate suscipiunt; qualia sunt: »Honora patrem et matrem; non occides, non moechaberis, non furtum facies, non falsum testimonium dices, non concupisces rem proximi tui (Luc. XVIII, 20).« Haec enim, quia secundum litteram intelliguntur, nulli ad comedendum difficilia sunt. Ipsum autem intelligere, comedere est. Quaedam vero ibi reperies, quae vix ipsi juvenes rodere possunt, et paucorum est ea [Col. 1071D] coquere, et cortice exspoliare. Hoc enim episcoporum et sacerdotum officium est. Velut cum legitur de domo leprosa, de arboribus circumcidendis, de agris non diverso semine serendis, et multis aliis, quae si ad litteram intelligantur, vana esse videntur; si autem spiritualiter, infirmis mentibus sunt proficua. Dat legem Moyses in quodam loco (Levit. XXV), ut si quis in civitate, quae muros habet, domum suam vendiderit, usque ad completum annum, redimendi habeat potestatem. Finito vero anno nec redimere, nec in jubilaeo recuperare poterat. Haec litteraliter a Judaeis observabatur; sed spiritualis sensus in ea continetur. Est enim haec civitas Ecclesia, cujus murus ex lapidibus pretiosis est. Unde etiam scriptum est: »Urbs fortitudinis nostrae Sion, Salvator [Col. 1072A] ponetur in ea murus, et antemurale (Isai. XXVI 1).« Hanc autem suam domum vendit, qui criminalia peccata committit. In cujus etiam persona Apostolus ait: »Lex quidem spiritualis est: ego autem carnalis venundatus sub peccato. Qui enim facit peccatum servus est peccati (Rom. VII, 14).« Annus autem, in quo redimendi potestas datur, tota uniuscujusque vita praesens intelligere est. Potest igitur homo redimere domum suam, carnem suam, seipsum totum quanto tempore in hac vita est. Hac vero vita finita, jam redimendi potestatem non habet. Redemptio autem in sola poenitentia est, et ideo qui sine poenitentia moriuntur, nulla eis redemptio manet, nec in ipso quidem Jubilaeo; quoniam ultima sententia suscepta, ad aeternae festivitatis gloriam transferrentur [Col. 1072B] sancti. Huic autem sententiae simile illud esse videtur, quod in Evangelio Dominus ait: »Ambulate, dum lucem habetis, ne vos tenebrae comprehendant (Joan. XII, 35).« Et Apostolus: »Dum tempus habemus, operemur bonum ad omnes (Galat. VI, 10).« Et alibi: »Secundum duritiam tuam, et impoenitens cor tuum, thesaurizas tibi iram in die irae, et revelationis justi judicii Dei, qui reddet unicuique secundum opera sua (Rom. II, 5).« Ecce ista nova, et illa vetera sunt. Sed si velimus videre ditissimum patremfamilias de thesauro suo nova, et vetera proferre, audiamus Salvatorem nostrum de coelo dicentem: »Audistis quia dictum est antiquis: Non occides, qui autem occidit, reus erit judicio. Ego autem dico vobis, quia is qui irascitur fratri [Col. 1072C] suo, reus erit judicio: qui autem dixerit fratri suo racha, reus erit concilio; qui autem dixerit fatue, reus erit gehennae ignis (Matth. VII, 21).« Et illa quidem, quae antiquis dicta sunt, vetera sunt; quae autem ipse dixit, nova sunt. Vetera praecepta homicidium interdicunt; nova vero non solum homicidium, verum etiam iram et omnem injuriam prohibent. Et quicunque fratrem suum offenderit, et contra se commotum et indignatum intellexerit, si in sua malitia et superbia perseveraverit, et fratri suo reconciliari despexerit, quia charitatis pacisque vinculum solvit, sine qua, ut Apostolus ait, nemo Deum videbit, reus erit non solum judicio, vel concilio, verum etiam gehennae ignis. Hoc enim ipse Dominus manifestat cum dicit: »Si offeras manus [Col. 1072D] tuam ad altare, et recordatus fueris, quod frater tuus habet aliquid adversum te, relinque ibi munus tuum ante altare, et vade prius reconciliari fratri tuo; et tunc veniens offeres munus tuum (Matth. V, 23).« Qui enim peccant, et poenitere nolunt, eorum munera abominatur Deus. Itemque audistis, quia »dictum est antiquis, oculum pro oculo; ego autem dico vobis non resistere malo, sed quis te percusserit in unam maxillam, praebe illi et alteram (ibid., 39).« Dic ergo, cui non licet resistere, quomodo injuriam facere licet? »Audistis, quia dictum est antiquis, diliges amicum tuum, et odio habebis inimicum tuum. Ego autem dico vobis: Diligite inimicos vestros, benedicite his qui oderunt vos (ib., [Col. 1073A] 44).« Haec autem, et his similia Salvator noster cum diceret, de nobili illo sui 584 cordis thesauro nova et vetera proferebat, et scribas doctus in regno coelorum sibi similes esse volebat. Proferamus igitur et nos nova, et vetera, non autem de thesauro nostro, sed dato nobis a Domino Deo nostro. Duos magnos thesauros habemus, alter novus, alter vetus; de his et aliis necessaria nobis suscipiamus; de his nova, et vetera proferamus, quibus Dei familiam nutriamus, vestiamus, regamus, doceamus, simul cum ea ad aeternam beatitudinem pervenire valeamus; ipso adjuvante, etc.



SERMO IV. DE VIRGINIBUS.

»Simile est regnum coelorum decem virginibus, quae accipientes lampades suas exierunt obviam [Col. 1073B] sponso, et sponsae. Quinque autem ex eis erant fatuae, et quinque prudentes. Sed quinque fatuae, acceptis lampadibus, non sumpserunt oleum secum: prudentes vero acceperunt oleum in vasis suis cum lampadibus, etc. (Matth. XV, 1).«

Regnum coelorum Ecclesia est, cujus omnes filii, et si peccatores sint, ad comparationem aliarum gentium virgines sunt, quoniam ipsi Christi sanguine soli redempti, et ex aqua et Spiritu sancto regenerati, a prima illa corruptione mundati sunt, quia omnis humana natura suam virginitatem amisit. Cum autem omnes istae virgines non sunt plures, quam quinque, et quinque decem esse probantur, et non plures. Quinque enim sunt corporis sensus, qui per istas virgines significantur; visus videlicet, auditus, [Col. 1073C] gustus, odoratus, et tactus. Sed quia in duas partes isti dividuntur, id est in fatuos, et prudentes, in denarium numerum eum conscendere non dubium est. Omnis igitur homo quinque virgines habet, sive fatuae, sive prudentes sint. Prudentes autem illae sunt, quae peccare timent, et bona agere concupiscunt. Ubi enim prudentia est, ibi peccatum locum non habet. Unde et philosophi dixerunt, quod sapientes non poenitebit. Quem enim poeniteat, qui poenitentiae opus non agit? Hac enim sapientia praeditus erat ille, qui dicebat: »In omni vita mea non reprehendit me cor meum (Joan. XXVII, 6).« Sapientes sunt illi, de quibus dicitur: »Oculi mei semper ad Dominum (Psal. XXIV, 15);« et ille de quo scriptum [Col. 1073D] est: »Defecerunt oculi mei in eloquium tuum (Psal. LXVIII, 4).« Et, »ad te levavi oculos meos, qui habitas in coelis (Psal. CXXII, 1).« Beatus quoque Martinus sapientes oculos habebat; de quo legitur. Oculis ac manibus in coelum semper intentus erat. Tales habebat, qui ait: »Pepigi foedus cum oculis meis, ne cogitarem de virgine (Joan. XXXI, 1).« Sapientes quoque aures vaniloquiis, mendaciis, detractionibus, et verbis otiosis non delectantur. Et tales quidem aures requirebat Dominus cum diceret: »Qui habet aures audiendi, audiat (Luc. VIII, 8).« Unde et amici beati Job omnes ei inaurem auream unam, et ovem unam dedisse leguntur. Servus quoque Abrahae inveniens Rebeccam, inaures aureas et armillas ei dedisse narratur. Boni et illi, qui Dominum [Col. 1074A] diligentes aures perforatas habent. Similiter autem et gustus ille sapiens est, cui non crapula, et ebrietas, sed jejunium, et abstinentia delectabilis est. Qui non cibos superfluos, et delicatos, sed mensuratos, salubres et necessarios quaerit. Ille quoque odoratus sapiens est, qui non trahit animam ad peccandum, neque illicitis odoribus delectatur. Et ego quidem nullum corpori sensum esse puto, in quo minus homo delinquat. Manus quoque illae sapientes sunt, de quibus dicitur: »Manus suas aperuit inopi, et palmas suas extendit ad pauperem (Prov. XXXI, 20).« De quibus et Psalmista ait: »Labores manuum tuarum manducabis, beatus es, et bene tibi erit (Psal. CXXVII, 2).« Et Apostolus: »Qui furabatur non furetur, magis autem laboret manibus suis, [Col. 1074B] quod bonum est, ut habeat, unde tribuat necessitatem patienti (Ephes. VI, 28).« Manus sapientes non sunt otiosae, sed semper in aliquo opere utili volunt esse occupatae. Haec autem de virginibus sapientibus dicta sunt; quas qui cognoscit, fatuas quoque ignorare non potest, quia enim tales non sunt, fatuas esse necesse est. Unusquisque homo suam virginem cognoscit; alienas cognoscere, difficile est. Multae enim fatuae sunt, quae sapientes esse putantur. Sed haec fatuitas in judicio manifestabitur; quia quae prudentes, et quae fatuae sunt, tunc omnibus innotescet. Hoc autem in lampadibus cognoscetur, quae vel cum lumine, vel sine lumine apparebunt. Quae autem virgines in hac vita non corriguntur, nec de fatuitate ad prudentiam transferuntur, quales de hac [Col. 1074C] vita exibunt, tales, et nihil in melius commutatae in aeternum supplicium ibunt. Cum enim dixerint ipsae sapientibus, »Date nobis de oleo vestro, quia lampades nostrae exstinguuntur (Matth. XXV, 8),« dignam suis meritis responsionem accipient, neque poenitentiae fructum recipient, quia poenitere noluerunt, ne forte inquiunt illae, »non sufficiat nobis et vobis, ite potius ad vendentes et emite vobis (ibid., 9).« Haec verba non compassionis, sed irrisionis esse videntur. Bonum tamen consilium esset, si hoc illae facere possent. Noluerunt hoc facere, quando potuerunt; volunt modo, sed non possunt. Sed quid mirum si irrideantur 585 a membris Christi, quas, ut Psalmista [Col. 1074D] ait, irridet et subsannat ipse Christus. »Qui habitat, inquit, in coelis irridebit eos, et Dominus subsannabit eos (Psal. II, 4).« Suscipiunt illae consilium, sed sine utilitate suscipiunt. Bonum quidem esse sciunt, sibi tamen serum et inutile esse cognoscunt. Pergunt ad olei venditores, non autem pedibus, sed desiderio pergunt. Quid est autem desiderio pergere, nisi pigre desiderare? Sic omnes, qui in inferno sunt, quotidie ad nos revertuntur, quoniam hoc solo desiderio fatigantur, ut eis revertendi licentia, id est commeatus detur. O si licentiam habere potuissent, quanto studio virgines suas vanitates et sensus suos ab illa prima fatuitate ad prudentiam revocare laborassent? Quomodo oculos a vanitatibus averterent, aures detractionibus et [Col. 1075A] malis consiliis clauderent, gustum a crapula et ebrietate compescerent? Quomodo nares ab illicitis odoribus amoverent, et manus eleemosynae et misericordiae operibus praepararent? Non ultra despicerent olei venditores, non ultra despicerent episcopos et sacerdotes. Isti enim sunt, qui oleum vendunt; isti sunt, qui nos misericordiae opera facere docent; quae videlicet opera, quicunque non habuerit, lampades quidem habebit, oleum et luminis nutrimentum in judicio non habebit. »Dum autem irent emere, venit sponsus, et quae paratae erant, intraverunt cum eo ad nuptias, et clausa est janua (Matth. XXV, 10).« Nunquam hoc iter finietur eis, quia nunquam hoc desiderium recedet ab eis. Sed dum illae in hoc desiderio laborant, dum miseri homines [Col. 1075B] seipsos accusant, et sua facta reprehendunt, subito veniet Dominus, qui reddet unicuique secundum opera sua. Et tunc quidem janua coeli aperietur bonis, et claudetur malis. Ibunt illi in supplicium aeternum justi autem in vitam aeternam. Quod ipse praestare dignetur.



SERMO V. DE SANCTO MICHAELE ARCHANGELO.

»Factum est praelium magnum in coelo, Michael et angeli ejus praeliabantur cum dracone, et draco pugnabat, et angeli ejus, et non praevaluerunt, neque locus inventus est eorum amplius in coelo (Apoc. XII, 7 et 8).« Et projectus est in terram serpens ille antiquus, qui est diabolus, et Satanas, et omnes angeli ejus in terram missi sunt. Magnum praelium, in quo Michael princeps angelorum pugnat cum [Col. 1075C] diabolo principe daemoniorum. Hoc praelium quotidie fit in Ecclesia; quoniam Ecclesia coelum vocatur. Lege in Evangelio, et ubicunque Dominus dicit: Simile est regnum coelorum illi, et illi specialiter et proprie de S. Ecclesia intelligitur. Similiter autem et in Apocalypsi frequenter Ecclesia coelum vocatur. De Ecclesia igitur hoc intelligitur, quamvis etiam si de alio coelo hoc intelligatur, non omnino inconveniens esse videtur. Manifestum enim est quod inde propter superbiam suam draco projectus est. De quo et Propheta ait: »Quomodo cecidisti de coelo lucifer, qui mane oriebaris: qui dicebas in corde tuo. In coelum ascendam, super astra coeli ponam solium meum: sedebo in monte testamenti, in lateribus aquilopis, et ero similis Altissimo (Isai. XIV 12-14).« [Col. 1075D] De quo in Evangelio Joannis Dominus ait: »Quoniam ab initio mendax fuit, et in veritate non stetit (Joan. VII, 44).« De quo et Dominus alio in Evangelio: »Videbam inquit, Satanam, sicut fulgur de coelo cadentem (Luc. X, 18).« Constat igitur quod inde cecidit, sive angelorum virtute et potestate, sive sola Dei voluntate eum ad inferiora praecipitante. Multa enim angelorum ministerio operatus est Deus; qui si voluisset, solo nutu facere potuisset. Quid enim est quod ipse non possit? Omnia in ejus voluntate sunt posita, et nihil est quod ejus voluntati resistere possit. Quomodo enim ibi malignus [Col. 1076A] spiritus praeliari et resistere sanctis angelis potuisset, nisi forte praeliandi desiderio et prava voluntate? Non facile patet. At vero in Ecclesia manifestum est, talia quotidie praelia fieri. Est autem inter bonos et malos angelos iste mundus divisus, et aliquando boni angeli super malos, aliquando mali super bonos praedam, et rapinas non modicas faciunt. Unde infinitae lites et implacabiles, et magna quotidie praelia sunt inter eos. Unde et quidam angelus ad Danielem loquitur, dicens: »Noli timere, Daniel, quia exaudita sunt verba tua, et ego veni propter sermones tuos. Princeps regni Persarum restitit mihi viginti uno diebus: et ecce Michael, unus de principibus, primus venit in adjutorium meum (Dan. X, 12-13).« Princeps autem iste regni Persarum unus aliquis [Col. 1076B] de malignis spiritibus intelligitur, qui Persarum regno et populo praesidebat, et ad suae voluntatis et iniquitatis opera concitabat, et Dei populo, qui captivus ibi detinebatur, magnum impedimentum faciebat. Sed Michaelis archangeli auxilio, et Danielis orationibus, quas auditas dicit, princeps iste iniquitatis superatus esse ostenditur. Ecce quomodo inter se boni et mali angeli praeliantur. Ecce quomodo regna et provincias, quibus praepositi sunt defendere et expugnare contendunt. Sunt enim quidam gradus inter bonos angelos et 586 inter malos, quibus nimirum praeferuntur; unde et beatus Dionysius Areopagita in libro De hierarchia tres angelorum dispositiones esse dicit [(1920) 1Kb] . Et in prima quidem dispositione cherubim et seraphim, [Col. 1076C] et thronos. In secunda autem potestates, virtutes et dominationes. In tertia autem, quae ultima est, angelos, archangelos et principatus. Et sicut ipse ait, quaedam secreta divini consilii aliquando revelantur illis qui in prima dispositione sunt, quae tamen inferiores dispositiones ignorant. Quae vero inferioribus revelantur, superiores ignorare non possunt. Qua in re non parva inter eos differentia esse monstratur. Et spiritus quidem omnes vocantur, angelorum vero nomen officii est, non naturae. Unde scriptum est: »Qui facit angelos suos spiritus, et ministros suos flammam ignis (Psal. CIII, 4).« Qui enim ibi spiritus solummodo sunt, quando mittuntur angeli fiunt. Isti igitur vero nomine angeli vocantur, qui ad hujus mundi regimina et custodiam nobis a Deo [Col. 1076D] missi sunt, inter quos beatus Michael obtinet principatum, qui non solum angelus et archangelus, verum etiam angelorum et archangelorum princeps vocatur. Multos enim angelos et archangelos habet ipse sub se, et per regna, et provincias, et per civitates ordinatos. Sicut enim in mundi hujus potestatibus videmus; ita isti alii super multos, alii super paucos, alii super nullos obtinent principatum. Et isti quidem ab his qui majores sunt, ad singularem custodiam dati sunt; sicut Dominus in Evangelio ait: »Videte ne contemnatis unum ex his pusillis; dico enim vobis, quia angeli eorum semper vident [Col. 1077A] faciem Patris mei, qui in coelis est (Matth. XVIII, 10).« Et Apostolus: »Omnes, inquit, sunt administratorii spiritus in ministerium missi, propter eos qui haereditatem capiunt salutis (Hebr. I, 14).« Sunt igitur principatus, qui archangelis praesunt; archangeli vero sunt, qui solis angelis dominantur. Vide ergo quantas gratias beato Michaeli archangelo debeamus, a quo angelos accepimus nobis ministros ad custodiam ordinatos. De quo et Danieli idem, qui modo superius angelus ait: »Nunc annuntio tibi, quod expressum est in Scriptura veritatis; et nemo est adjutor meus in omnibus his, nisi Michael archangelus princeps vester (Dan. X, 21).« Iste igitur cum angelis suis non cessat die ac nocte praeliari contra draconem illum, qui est diabolus, et [Col. 1077B] Satanas, qui quoniam in coelo, id est in sanctis hominibus habitare non potest, in terram projectus est, per quam peccatores significantur, ut eam comedat et devoret, et disperdat omnibus diebus vitae suae [(1921) 1Kb] . De quo et Psalmista ait: »Draco iste, quem formasti ad illudendum ei (Psal. CIII, 26).« De quo et ipse Dominus ad beatum Job loquitur, dicens: »Et nunquid poteris extrahere Leviathan hamo, et fune ligabis linguam ejus [(1922) 1Kb] ?« (Job XL, 20.) Nunquid illudes ei quasi avi, aut ligabis eum ancillis suis? Non est potestas super terram, quae ei comparari possit, qui factus est, ut neminem timeat; omne sublime videt, et ipse est rex super omnes filios superbiae. Absorbebit fluvios, et non mirabitur, et habet fiduciam, quod influat Jordanis [Col. 1077C] in os ejus. Considera modo qualis est iste, quam fortis et quam potens, cum quo Michael archangelus praeliatur. Sed quia Michael, qui sicut Deus interpretatur, ipso suo nomine nos ad praelium confortat, qui quoniam Deo similis esse voluit [(1923) 1Kb] , praecipitatus est. Adhuc tamen non quiescit, et qui sua superbia talis factus est, ut timere nesciat, et nisi potestates quae super coelos sunt, quae a coelestibus veniunt, ejus superbiae et fortitudini resisterent, nulla super terram potestas est, quae ei resistere potuisset. Nemo enim in suis viribus glorietur; quia neque qui plantat est aliquid, neque qui rigat, sed qui incrementum dat Deus. Qui draconis hujus saevitiam et fortitudinem evadere potuisset, nisi suorum [Col. 1077D] nos Dominus custodia angelorum munivisset? Absorbebit enim fluvios, et non mirabitur; pro nihilo ducit, quod omnes mundi hujus populos et nationes devorat et perdit, nisi et Jordanis ipse [Col. 1078A] influat in os ejus. Sunt enim escae ejus electae, non vulgus et populum indisciplinatum; sed optimos quosque persequitur: ipsos quoque episcopos et sacerdotes multoties invadit [(1924) 1Kb] . Nullum anum fluvium sic absorbere desiderat, sicuti illum in quo Dominus baptizatus est, per quem videlicet baptizatorum populus figuratur. Aquae multae populi multi; multi fluvii multae gentes sunt. Unus vero fluvius Jordanis, unus est solus populus Christianus. Hunc persequitur draco iste, et propter hunc cum angelis praeliatur, qui aliquando, sicut scriptum est, tracturus est caudam, et separabit tertiam partem stellarum coeli. Cauda draconis Antichristus erit; ipse ultimus et maximus filius perditionis dabit signa et prodigia multa; ita ut in errorem inducantur, si fieri [Col. 1078B] potest, etiam electi. »Quem, sicut Apostolus ait, Dominus 587 Jesus interficiet spiritu oris sui, et auferet illustratione adventus sui (II Thess. II, 8).« Et tunc quidem, sicut in Daniele scriptum est: »Consurget Michael archangelus princeps magnus, qui stat pro filiis populi tui; et veniet tempus, quale non fuit, ex eo quo homines esse coeperunt usque ad tempus illud (Daniel. XII, 1).« In tempore illo, ut dicitur Danieli, »salvabitur omnis populus tuus, qui inventus fuerit scriptus in libro vitae.« Et multi de iis qui dormiunt in terrae pulvere, evigilabunt, alii in vitam aeternam, et alii in opprobrium, ut vivant semper. Qui autem docti fuerint, fulgebunt quasi splendor firmamenti, et qui ad justitiam erudiunt multos, quasi stellae in perpetuas aeternitates (ibid., 1-3).« [Col. 1078C] Ecce totum praelium factum est, et draco iste magnus superatus est, et simul cum omni exercitu suo in tenebras praecipitatus est. Restat ut bonis et malis veniat tempus, ex quo homines esse coeperunt. »Vae mundo a scandalis (Matth. XVIII, 7); « sed bonis necesse multumque utile est ut veniant scandala; »verumtamen vae homini illi per quem scandalum venit (ibid.).« Si ergo manus tua, vel pes tuus scandalizat te, si pater, vel mater, vel frater, vel aliquis alius, qui quasi propria membra tibi sunt, et quos quasi pedes, manus et oculos diligis, aliquo malo consilio, vel prava conversatione te a Deo separare voluerit, hunc a te separa, et quasi hostem fuge. Melius enim est tibi ut solus vivas, quam cum [Col. 1078D] parentibus et propinquis pereas. »Videte ne contemnatis unum ex his pusillis; dico enim vobis, quod angeli eorum semper vident faciem Patris mei, qui in coelis est (ibid., 10).« Qui vivit, et regnat, etc.




[Col. 1079]
INCIPIUNT TRACTATUS S. BRUNONIS ASTENSIS.


[Col. 1079]
TRACTATUS PRIMUS. DE INCARNATIONE DOMINI ET EJUS SEPULTURA.

[Col. 1079A] Verbum Dei sicut in principio in sexta feria creavit hominem, ita in fine temporum, sexta hora sextae feriae, sexta quoque aetate redemit eumdem. Sed in hac praecipua et admirabili redemptione, quatuor esse consideranda videntur: Quare Filius Dei incarnatus sit, et non alius. De requie sepulturae, quibus etiam auctoribus credatur ipse descendisse in infernum, et quantum spatii in sepulcro jacuisse. Homo a Deo quasi mane est conditus, quia retinens Dei similitudinem verae luci proximus videbatur: Poterat enim de propinquo Deum cernere, scilicet in se et per se, nulla re extrinseca interveniente. Sed et propinquitatem pariter et similitudinem amisit, dum se inobedientiae malo subjecit. Solet enim sol et humorem propinquus contrahere, et recedendo [Col. 1079B] relaxare. Sic et verus sol, id est Dominus noster, »qui illuminat omnem hominem venientem in hunc mundum (Joan. I, 9),« fragilitatem, id est contagionem, quae inhaeret homini de limo plasmato, sicut sua praesentia desiccaverat, sic recedendo relaxarat. Unde post culpam a Domino audire meruit: »Adam, ubi es?« (Gen. III, 9.) quasi et longinquus propinquitate, et diversus similitudine. Occiderat enim et sol justitiae, incumbente peccati nocte. Verum omnipotens et misericors Deus, ne ad impotentiam, vel insipientiam sua facta redirent, quoniam ipse vere potens et perfecte est sapiens, angelicum ordinem per malitiam lapsum, quoniam de homine justo jam restaurare non poterat, de injusto, quod erat difficile, stabilivit redimere. Igitur prius ipsum [Col. 1079C] hominem a potestate diaboli eripere, et sic demum ipsam naturam angelicam recuperare disposuit [(1925) 1Kb] ; et hoc non sine immolatione. Sed quia in unoquoque 588 sacrificio, quatuor videntur convenientia. scilicet, cui offeratur, a quo, et quid, et pro quibus, in hoc quoque, quod pro salute totius generis humani fieri oportebat, eadem competentia non immerito aderant. Nam si horum aliquid in qualibet immolatione defuerit, non solum idipsum sacrificium non [Col. 1080A] proderit, verum etiam saepissime obesse manifestatur, velut etiam in Veteri Testamento multoties declaratur. Cum Moyses montem ascenderet, et pro lege accipienda quadraginta diebus cum Domino loqueretur, suaque visione jucundissime frueretur, Israeliticus populus non Deo, sed conflatili vitulo sacrificia immolabat (Exod. XXII, 4), eique insultans, ab ipso Domino legitur perculsus, et valida morte damnatus; tantum ut ex illo peccato amisit viginti tria millia hominum. Quod denotat Psalmista, dicens: »Et fecerunt vitulum in Oreb, et adoraverunt sculptile (Psal. CV, 19),« etc. Deinde sequitur: » Et dixit, ut disperderet eos (ibid.).« Propter peccatum enim illud a serpentibus sunt dispersi. Unde diligentissime haec hostia, cui immolaretur, oportebat perscrutari. [Col. 1080B] Quidquid est, aut creatura aut Creator est. Videamus utrum Creatori an creaturae dignum fuerat immolari. Justum vero et rationabile videtur, et habetur ab omnibus, ut non creaturae, sed Creatori debeatur oblatio. Restabat igitur ut cum magna dispensatione creatura Creatori immolaret. Sed quoniam creaturarum magna est differentia, quia alia sensata, alia insensata creatura habetur, subtiliter pensandum est, si a sensata, vel ab insensata offerretur hoc sacrificium: quoniam saepissime accidit, ut si sacrificium ab indigno oblatum fuerit, revera et ipsum sacrificium non acceptum, et illum qui obtulerit invenimus condemnatum. Sicut in Numeris legitur (Num. XVI, 32) Dathan et Abiron contra Dei voluntatem adversus Aaron, et ejus filios insultasse, [Col. 1080C] et sacrificium in tabernaculo Dei obtulisse. Verum quoniam eidem sacrificio indigni aderant, aperta terra, obruti sunt, et illos qui ibi aderant ab igne devoratos esse manifestatur; sicut in Psalmo dicitur: »Aperta est terra, et deglutivit Dathan, et aperuit super Synagogam Abiron. Exarsit ignis in Synagoga eorum, et flamma combussit peccatores (Psal. CV, 17).« Quoniam idem ignis, quo putabatur puniri peccata, ab ara elatus ad injuste immolantes [Col. 1081A] pervenit, eosque cremavit. Ergo indignum erat ut ab insensata hoc sacrificium offerretur. Restabat ergo ut a sensata immolatio fieret: sed quia inter sensata plurimum distat, quoniam cum alia rationalis, alia irrationalis creatura habeatur, videndum est utrum si ab irrationali creatura hoc sacrificium offerri debeat. Sed incongruum et nimis absurdum est, ut ab irrationali pro rationali ut quid immoletur. Constat ergo ut haec immolatio a rationali fiat. Verum quoniam adhuc et inter rationales distat plurimum, si ab angelica creatura haec immolatio fieri oporteret. Immolatio vero visibilis esse constat; angeli autem invisibiles sunt: verum visibile aliquid nequit offerri ab invisibili [(1926) 1Kb] . Constabat igitur ut ab homine haec fieret oblatio. Duabus autem partitionibus [Col. 1081B] consummatis, agendum est de reliquis, scilicet quid immolandum sit, et pro quibus. In auctoritate vero compertum est, ut hoc sacrificium par, aut exuberans esse debeat, pro quo offertur, et hoc sacrificium quod, ut diximus, aderat pro salute humani generis, aequale, et non minus debebat offerre. Ergo insensatum excludendum est et irrationale, sed rationale pro rationali condecens hostia aderat. Inter rationale vero, quoniam adhuc differt nimium, animadvertendum est, si aut de homine, aut de angelo immolari oporteat, uterque etenim ratione viget. Homo vero tanta hostia nullus inveniebatur dignus, quoniam omnes homines et originali, etiam et actuali peccato non erant immunes; velut ait Propheta »Omnis homo mendax (Psal. CXV, 11).« Et sicut [Col. 1081C] per beatum Evangelistam Joannem dicitur: »Si dixerimus quia peccatum non habemus, nos ipsos seducimus, et veritas in nobis non est (I Joan. I, 8).« Unus ergo homo, et idem peccator indecens hostia fuerat pro totius humani generis redemptione. Ergo solus homo ab hoc sacrificio expellebatur. Angelus vero in sui natura admitti nequiverat; quia quod est invisibile, nec teneri, nec pati, nec etiam occidi potest. Et forsan per assumptam naturam posset immolari, angelica charitas pro injusto puniri frigesceret: et hoc non immerito; quia aliquis justus vix pro justo moritur, ne dum pro injusto damnetur. Et etiam ante adventum Christi homines propter peccatum ab angelis odio habebantur. Et forte si idem homo ab angelo esset redemptus, eumdem angelum [Col. 1081D] pro Deo veneraretur, quod ne cui impossibile videatur, dum pro certo praedicti homines saepissime inveniantur, lapides, ligna, et aeramenta pro Deo adorare. His igitur et aliis plurimis hujuscemodi rationibus angelica victima excludebatur. Qua propter solus restabat Creator, qui sua miseratione, et solita benignitate humano compatiens generi, supradictum hominem liberaret, et a diabolica fauce perplexum eriperet; et hoc non in sua natura, sed per 589 assumptum hominem, ut qui solum hominem [Col. 1082A] redimere venerat, Deus et homo immolaretur. In divinitate vero, quia personarum distinctionem catholica credit adesse Ecclesia, videlicet Patris, et Filii, et Spiritus sancti, non immerito considerandum est haec assumptio cui conveniebat. Pater autem, si intra virginalem uterum assumeret hominem, et ab eodem nasceretur, idem essent Pater et Filius. Pater secundum divinitatem, Filius vero secundum humanitatem; quod et credere et dicere nefas est. Aliud quoque majus esset nefarium, quoniam duo filii adessent in divinitate, scilicet Pater filius secundum humanitatem. et Filius Dei filius secundum divinitatem. Tanto ergo errore vitato, praedicta assumptio Patri non conveniebat. Adhuc restat agere, si Spiritus sanctus competens esset ad immolandum. [Col. 1082B] Si autem idem Spiritus hominem acciperet, et pro eo vellet immolari, supradictus error in divinitatem caderet; revera etenim duo filii et crederentur, et haberentur in ea. Filius Dei secundum divinitatem, quemadmodum diximus, filius et Spiritus sanctus secundum humanitatem filius. Ergo utrique, Patri scilicet, et Spiritui sancto praelata assumptio non congruebat; quoniam neuter horum in tali negotio admitti valebat. Igitur solus Filius ad hoc agendum condecens aderat, cui et per justitiam inerat hominem per se creatum salvare, et diabolo suam potestatem petenti obviare, eumque ipsum hominem decipientem decipere, et ablato totius orbis imperio, perpetuo in inferno religare [(1927) 1Kb] . Legitur namque in Evangelio beati Joannis, quod »omnia per ipsum [Col. 1082C] facta sunt (Joan. I, 3):« ergo et ipse homo. Ad haec si ab alio quam ab ipso, per quem creatus fuerat homo, redimeretur, impotentia eidem Filio revera posset ascribi, quod per ipsum creatus, et per eumdem non esset redemptus. Si vero Pater, cui potentia attribuitur, incarnaretur, duo filii essent, quod sacris Scripturis de uno Dei Filio loquentibus repugnat. Idem quoque et de Spiritu sancto, qui benignitas est. Sed hoc soli sapientiae, scilicet Dei Filio conveniebat, ut sapienter diabolus deciperetur. Quae autem causa hac rectior, quaeve justior? Ut Verbo plasmatus homo, a Verbo scilicet, et a Dei Filio per assumptam carnem in pristino reverteretur statu. Igitur jure factum est, et justo ordine confirmatum, [Col. 1082D] ut non a Patre, nec a Spiritu sancto, sed a Dei Filio, qui in divinitate et humanitate Filius vocaretur, homo redimendus fuisset, et in pristinam beatitudinem, unde praevaricando corruit, ingrederetur. His ita apte et convenienter expositis, restat de requie sepulturae tractare.

Quia Dei Filius, Verbum Patris, splendor gloriae, hominum Creator, condolens mundum in praecipitium euntem, Patre, et Spiritu sancto cum ipso cooperante, descendit ad nostram accipiendo humanitatem, »homo factus est, et cum hominibus conversatus [Col. 1083A] est (Bar. III, 38):« comedit, bibit, esurivit, flevit, et caetera quae hominibus conveniebant, egit, praeter peccatum, quia qui hominem venerat ad salvandum, et illi peccata dimittendum sine peccato esse condecebat. Unde de illo dictum est: »Qui peccatum non fecit, nec dolus inventus est in ore ejus (I Petr. II, 22).« Si vero pro homine natus, caetera superiora narrata ordinative peregit, conveniens erat ut moreretur, quia quis homo non visurus mortem, et humanius sepeliretur? Et quia rationabile erat. Itaque mortuo sepulturae summa cum vigilanti diligentia, ut evangelistae narrant, Joseph ab Arimathaea corpus Dominicum petendo habuit, et in monumento suo novo sepelivit, propheta David attestante, qui ait: »In pace in idipsum dormiam, [Col. 1083B] et requiescam, quoniam tu, Domine, singulariter in spe constituisti me (Psal. IV, 9).« Vere singulariter; quia moriendo et in sepulcro quiescendo vicit diabolum. Quis alius moriendo in praelio vincere posuit, nisi ille qui omnia potest? Igitur singulariter a Patre in spe constitutus fuit. Et iterum Propheta: »Caro mea requiescet in spe (Psal. XV, 4),« tertio die resurrectionis. Multis aliis habemus confirmatum auctoribus, qualiter Dominus Jesus in sepulcro quievit. Sed ista de pluribus nostrae fidei sufficiant, scilicet evangelistarum, ac David auctoritates, qui verissime illum in sepulcro jacuisse et requievisse in ipso mausolaeo in pace. Qui in pace dormit, maximam habet fiduciam speratam surgendi. Unde ipse obdormire se dixit.

[Col. 1083C] De sepulturae requie tractatum est. Instat nobis, quibus auctoribus credatur descendisse in infernum. Salvator enim mundi, sapientia Patris, manna pascens, petra dulcissima, ac abundanter aqua manans, mortem nostram pro salute accipiendo, sepultus est, et a Nicodemo interlitus myrrha et aloe ut adimpleretur illud Salomonis: »Fasciculus myrrhae dilectus meus mihi (Cant. I, 13).« Vere fasciculus fuit myrrhae Dominus, et non maxima sarcina, quae quamvis amara videbatur B. Virgini et discipulis ejus passio; tamen fasciculus, quia momentanea. Sed non licet nobis nimium per ambages decurrere; sed diligentissime advertendum est, quibus credendum sit auctoribus, ipsum Dominum 590 ad inferna descendisse, et sua benedicta potentia [Col. 1083D] fideles suos abstraxisse. Dicit de ipsa descensione David propheta: »Non derelinques animam meam in inferno, nec dabis sanctum tuum videre corruptionem (Psal. XV, 10).« Et alibi, propheta attestante Osea, dicitur: »O mors, ero mors tua, morsus tuus ero, inferne (Ose. XIII, 13).« Vere Dominus mors fuit morti, quia in perpetua morte eam dimisit [(1928) 1Kb] . Morsus fuit etiam inferni Salvator, et Dominus Jesus Christus, qui non omnes, sed suos tantum inde extraxit [(1929) 1Kb] ; si enim omnes inde abstraxisset, non esset morsus, sed conglutinans [Col. 1084A] hominum; qui vero morsum in aliquod dat, non totum, sed partem accipit. Sic Christus morsus inferni fuit, quia partem redemit, partemque reliquit. In alio autem loco David dicit: »Domine, abstraxisti ab inferis animam meam, salvasti me a descendentibus in lacum (Psal. XXIX, 4);« id est ab illis qui aeterno igne cremabuntur.




Quot horas fuerit in descensione, et ascensione.

Expeditis quibus auctoribus in infernum Dominum descendisse credatur; expedit adhuc quantum spatii in sepulcro jacuisse scribere indagando. Plenissime ac vere apertissimum est, quia Dominus ex illa hora suae expirationis, Joseph ejus Dominicum petens corpus, habitum suo in sarcophago collocavit, »in quo nondum quisquam positus fuerat (Luc. XXIII, [Col. 1084B] 53),« et jacuit ab illa hora usque mane Dominici diei. Opponunt alii: si ab illa hora usque Dominicum diem Dominus in sepulcro quievit, ergo non tres dies, sicut ipse praedixerat. Solvitur hac probabili ratione: Veritas, quae Christus est, nunquam mendacium protulit, dicens: »Solvite templum hoc, et in triduo excitabo illud (Joan. II, 19);« et: »Sicut fuit Jonas in ventre ceti tribus diebus, et tribus noctibus; ita et Filius hominis (Matth. XII, 40),« qui est Christus. Verum dicens, et verissime confirmavit, quia per tres dies et tres noctes in corde terrae fuit, et post triduum excitatus. Revera ex illa hora, qua Dominus apprehensus fuit, et morte damnatus, jacuit in corde terrae, id est in corde terrenorum, perfidorumque, dicentium: ubi sunt verba ejus, [Col. 1084C] quibus dicebat: »Antequam Abraham fieret, ego sum (Joan. VIII, 58),« et multa alia. Jacuit etiam in corde terrae, id est in corde apostolorum, qui adhuc terreni erant, et dubitabant de ejus resurrectione; et illum morti traditum videndo fugerunt, tristissime manentes; sic jacuit in corde illorum, quia illum Dominum in mente retinebant. Vel aliter, jacuit in corde terrae tribus diebus, et tribus noctibus, quia a sero, qua apprehensus fuit, tota illa nocte, et die parasceve, et nocte Sabbati, et Sabbato, ac Dominica nocte, et usque mane Dominici diei, revera in sepulcro quievit, quia ex quo damnatus fuit morti, quasi jam in sepultura jacebat. Dicunt, quia et sic tres dies non fuere impletae. Ad quod dicimus, ibi esse figuram synecdoche, id est pars pro toto, quia [Col. 1084D] mane Dominici diei pro tota die habetur. Nunc evidentissime, prout nostra adfuit possibilitas, propositae quaestiones solutae sunt. Sed ille, qui haec omnia pati pro nostra placuit salute, nos suos redemptos adoptivos filios habeat in pace, scilicet in se et ejus sancta incarnatione, et morte ab omni peccato nos eruat, et in suo sanctissimo regno collocet, ut post hujus vitae transitum hilari vultu prospicere illum queamus regnantem cum Patre et Spiritu sancto per infinita saeculorum saecula. Amen. Deo gratias, qui nos de tuis tu nos [fort. destitutos] satias.



591 TRACTATUS SECUNDUS. DE SACRIFICIO AZYMO, AD LEONEM MONACHUM.
[Col. 1085]

[Col. 1085A] Hortaris saepissime, charissime, magisque nostram percogis humilitatem, frater Leo, atque venerabilis monache, ut dominis spiritualibus fratribus monachis in Constantinopolitana urbe constitutis, qui crebro a Graecorum superflua loquacitate, immoderato zelo arguuntur, aliquid de sacrificii observatione summatim breviterque describerem. Ex tuo, itaque aliorumque multorum recitatum est ore, quod ab episcopo ejusdem sedis, vel ab ipsius clericis frequenter blanda suasione, saepe furibunda locutione indiscrete decipiantur, ut ritus nostri sacrificii azymi derelinquatis, et more Graecorum fermentatum sacrificium Deo offeratis. Quibus ad haec imperterriti non ex nostra insolentia, sed sanctorum authentica theologorum Patrum scientia, e contra respondeamus. [Col. 1085B] Licet illorum religiosis? Patres ac doctores studuerunt ex fermentato pane Deo omnipotenti sacrificium offerre, tamen nunquam invenimus illos nostram oblationem evacuantes ac deridentes. Quid ad haec dicimus? »Nunquid divisus est Christus in corpore suo (I Cor. I, 13),« ut alius sit in Romano sacrificio, alius in Constantinopolitano? Quis hoc sapiens dixerit? Nisi ille qui Dominicam novit scindere vestem, ut Arius et alii haeretici. Nos vero veraciter tenemus, imo firmiter credimus, quia quamvis sint diversi mores ecclesiarum, tamen una est fides quam indissolubiliter unitur capiti suo, id est Christo: et ipse unus, idemque permanet in suo corpore, quod pro nostra salute Deo Patri sponte obtulit. Resipiscant ergo ab hac chacheton famosa [Col. 1085C] altercatione, Latinae munditiae detrahere desinant. Nam si ipsi obturatis auribus nostrae veritati non consentire volunt, sine omni dubitatione ostendimus nostrum sacrificium, quod prius sinceriusque sit illorum sacrificio, non solum ex Evangelica, apostolicaque auctoritate, sed etiam ex legali Veteris Testamenti institutione praefiguratum. Legimus namque in libro Exodi (cap. XI, 1), ubi praecipiente Deo Moysi sancto, ut quarta decima luna primi mensis ad vesperam filii Israel immolarent agnum Domino sine macula, et manducarent carnes illius assas igni cum azymis panibus. Interea si vobis responderint, quia illud vetus praeceptum fuit, jam defecit, jam pertransiit, confidenter illis beati Pauli apostoli objicite [Col. 1085D] sententiam, qua dicitur: »Omnia in figura contingebant illis; scripta sunt autem ad correptionem nostram, in quos fines saeculorum devenerunt (I Cor. I, 11).« Notate dilecti. Si veteris testamenti [Col. 1086A] figura fuit, ergo nostra tempora portendebant, et quod in umbra latebat, in luce novi testamenti jam praefulgebat, ac propterea scripta erant, et ab ipsis etiam fidelibus observanda. Nam quomodo in agni immolatione passio nostri figurabatur Redemptoris, in mari Rubro baptismus, in columna nubis Spiritus sanctus, in manna coelesti gratiae donum: in petra, quae eos consequebatur Christus; ita in azymo pane nostri temporis monstrabatur sacrificium. Ipse Creator atque Redemptor bominum veniens in hunc mundum indutus nostram mortalitatem, non amittens suam divinitatem, postquam universa, quae de eo fuerant praedicta, essent impleta, et paterno censuisset consilio, ut mundum sua redimeret morte, ipsumque mundissimum atque sacratissimum, quod [Col. 1086B] de immaculata Virgine susceperat corpus, praefinito tempore voluisset nostra pro vita Deo Patri offerre in illa tunc sacrosancta coena, quando Pascha cum suis discipulis celebravit, panemque accipiens in suis sanctis manibus fregit et dedit eis, dicens: »Accipite et comedite: hoc est corpus meum, quod pro vobis tradetur; hoc facite in meam commemorationem (I Cor. XI, 14).« Dicant, obsecro, fratres, qualis fuerit panis ille; azymus fuit, an fermentatus? Si dixerint, fermentatus, ergo falsa est Domini sententia dicentis: »Non veni solvere legem, sed adimplere (Matth. V, 17).« Quomodo ille, qui legem dedit, benedictionem usque nobis inferret, si ea quae legis sunt, non observasset [(1930) 1Kb] ? Si hoc fecisset, ut transgressor legis juste puniretur, nec pro nostra [Col. 1086C] omnium redemptione moreretur. Cum ipse Dominus Jesus per Moysen dicat, ut quarta decima die primi mensis, 592 quod phase occidebatur, usque ad vigesimam secundam diem ejusdem mensis, quicunque inventus esset in populo Israel, qui fermentum haberet in domo sua, periret de coetu filiorum Israel, quia pactum Dei irritum fecisset. Sufficiat nobis jam ex legali observatione mandati testimonia proferre; ad Evangelii gratiam, et novi testamenti lumen subsequens sermo percurrat. Neque enim aliter illo tempore solus sine omnibus Pascha illud celebrare potuisset, quod commune omnibus erat datum, et tamen utrumque Testamentum in se adimpleret. Sancti quoque evangelistae de ipsius celebritate Paschae, [Col. 1086D] atque panis observatione ita locuti sunt. Unus ait: »Appropinquabat dies festus azymorum, qui dicitur Pascha (Luc. XXII, 1);« alter idipsum replicat, dicens: »Erat Pascha, et azyma post biduum [Col. 1087A] (Marc. XIV, 1).« Iterumque: »Prima autem die azymorum accesserunt ad eum discipuli ejus, dicentes: Ubi vis paremus tibi comedere Pascha?« (Matth. XXVI, 17.) »Sciens Jesus, quia venit hora ejus, ut transeat ex hoc mundo (Joan. XIII, 1).« Ergo si Pascha, quod Hebraice dicitur phase, a transitu nomen accepit, et non a passione, ut plerique male interpretantur; profecto Dominus Jesus in suo transitu, id est in morte sua, non alium panem tradidit discipulis suis, nisi illum quem paterna traditio praeceperat custodiendum. Non tantum ante passionem suam hoc egit, quantum et post resurrectionem haec eadem repetens (Luc. XXIV, 31), in Emmaus non valentibus eum cognoscere discipulis, nisi in fractione panis, coactus, ut cum ipsis maneret, [Col. 1087B] eumdem panem azymum eisdem fregit, deditque ad manducandum. In tota Judaea certe fermentum deerat, quia adhuc Pascha celebrabant, nisi ut apertius cognoscatis, quia illum panem post resurrectionem eis dedit, quem jam similem, et ante passionem dederat. Satis sit huc usque ex evangelica lectione vobis accommodasse sententiam. Nunc autem ad beati Pauli apostoli nos oportet Epistolam flectere animum, ubi nos de ipso sacrificio, quod azymum, et non fermentum sit, vigilanter hortatur dicens: »Fratres, expurgate vetus fermentum, ut sitis nova conspersio, sicut estis azymi; etenim Pascha nostrum immolatus est Christus. Itaque epulemur non in fermento veteri, neque in fermento malitiae, et nequitiae, sed in azymis sinceritatis et [Col. 1087C] veritatis (I Cor. V, 7, 8).« Sed cur hoc, fratres charissimi, sanctus praedicavit Apostolus? Ut ostenderet quia in fermento, id est, ut nullo dogmate haereticorum sive schismaticorum panis Christi exsecrabilis et abominabilis corruptionis contaminaretur; sed in puritate et simplicitate catholicae fidei illibatae semper custodiretur, non indigne ab aliquo comesto pereat anima ejus de conventu digne filiorum Israel, hoc est salvandorum. Item Dominus per Amos loquitur dicens: »Venite in Bethel, et impie agite, et sacrificate de fermentato laudem (Amos IV, 4).« Quid per Bethel, nisi idolum, nisi corruptio sacrilegii exprimitur? Ex quo Dominus in Evangelio admonet dicens: »Cavete a fermento [Col. 1087D] Pharisaeorum, quod est hypocrisis (Luc. XII, 1);« id est a doctrina carnali eorum, et inflata scientia, de quo Apostolus ait: »Scientia inflat. charitas vero aedificat (I Cor. VIII, 1).« Et iterum: »Modicum fermentum totam massam corrumpit (Galat. V, 9).« Sufficiant pauca de pluribus prolata testimonia. An adhuc irreverenti fronte audebunt contra nos obire sententiam, dicendo ut astruant nos cum Haebreis Judaico more azymum comedere. Cui insanae objectioni cum sano respondemus intellectu [(1931) 1Kb] : Absit hoc ab catholica, atque apostolica Romana [Col. 1088A] Ecclesia, quae caput, et fundamentum, ac speculum dicitur, et probatur esse omnium Ecclesiarum, quam Deus et Dominus noster Jesus Christus per semetipsum aedificare dignatus est, ac promittens specialiter suo dilecto discipulo Petro apostolo, dicens: »Tu es Petrus, et super hanc petram aedificabo Ecclesiam meam, et portae inferi non praevalebunt adversus eam, et tibi dabo claves regni coelorum (Matth. XVI, 17).« Atque iterum: »Ego rogavi pro te Patrem, ut non deficiat fides tua, et tu aliquando conversus confirma fratres tuos (Luc. XXII, 32).« Absit a totius mundi Domino, ut idcirco cum Hebraeis judaizes, eo quod de azymo pane sacrificium Domino dicitur offerre. Absit, ut pro tali re sancta hoc agat Romana Ecclesia, ut suis ostendat per [Col. 1088B] orbem fidelibus constitutis, agnum, qui abstulit peccata mundi, sine omni corruptione, pollutione, atque contagione culpae, sinceram sanctamque ex immaculata Virgine suscepisse carnem, testante angelo, qui ipsius Domini incarnationem eidem Virgini venerabili annuntiat, dicens: »Spiritus sanctus superveniet in te, et virtus Altissimi obumbrabit tibi, ideoque et quod nascetur ex te sanctum vocabitur, Filius Dei (Luc. I, 35).« Illa obumbratio, quae virginalem uterum dicitur obumbrare, non aliter intelligenda est, quam ut ab omni aestu concupiscentiae vel corruptione alicujus facinoris illud castissimum Domini templum, in quo habitare dignatus est, intactum, purumque, quod est azyma, semper custodierit, dicente Salomone: »Sapientia aedificavit sibi [Col. 1088C] 593 domum (Prov. IX, 1).« Nam, ut ea quae superius diximus repetamus, cur non nobis sacrificium de veteri praecepto tenendum est? Cur ea, quae illis carnalia sunt imperata, in nobis spiritualiter videamus adimpleta? Nunquid ex ipsis non tenemus templum, sacerdotium, unctionem, incensum, sacerdotalia indumenta, et quadragesimam? Si haec cuncta prius ipsa Israelitica plebs tenuit, et postea Domino cooperante, nobis concessa sunt; quare non azymum etiam inter reliqua praecepta sacrificium Domino offerendum est? Cum, ut saepe jam testati sumus, puritatem, simplicitatem, atque munditiam significet. Et ipsum principium, caputque omnium apostolorum, post Domini ascensionem primum obtulisse [Col. 1088D] invenimus sacrificium, non aliter, quam illi a Domino, et magistro suo jussum est offerri. Post ipsum beatus Clemens, cui beatus Petrus tradidit pontificatum, in Epistola sua [(1932) 1Kb] ad Jacobum, qui Hierosolymam regebat Ecclesiam de ejusdem sacrificii observatione taliter admonet agendum, dicens: »Cum mihi dominus, et magister meus Petrus summi pontificatus traderet dignitatem, et inter multa hortamenta, quibus ab ipso adhortabar, cum ad Domini sacrificium pervenisset, ita de illo mihi dixit: Vide, Clemens, ne aliter agas de conpore [Col. 1089A] Domini, quam quod ego tibi praecipio, quia ego non hoc a me ipso, sed qualiter ex ore Domini, et magistri mei Jesu Christi audivi, taliter illud loquor: similiter et tuis successoribus, qui post te in hanc apostolicam successuri sunt sedem, in perpetuum hoc exemplum relinque.« Sicque post ipsum S. Silvester, qui inclitum Augustum, atque perfectum Ecclesiae filium Constantinum Romae baptizavit, eadem jussa perfecte adimplens, etiam in posteros custodire mandavit. Denique S. Gregorius, eximius doctor, qui Eutychium Constantinopolitanum episcopum cum suis fautoribus in praesentia Mauritii imperatoris, mira cum ratione exsuperavit, alio modo non celebravit, atque nobis celebrandum sacrificium praecepit, quam illud, quod omnes sui [Col. 1089B] praecessores sanctissimi papae, quos enumerare longum est, in sanctissima sede apostolica jussi sunt celebrare. Quapropter, amantissimi fratres, state [Col. 1090A] viriliter in soliditate; ac firmamento orthodoxae columnae, et nemo cum suasoribus verbis a sanctae fidei catholicae, et apostolicae praefatae sedis, matris Ecclesiae Romanae consuetudine vos separet; quia, teste Augustino luculentissimo doctore, ac episcopo Africano, non est alia sedes in coelo aut in terra dignior, sive prior, nisi illa quam Romana tenet Ecclesia. Hanc tenete, hanc puro corde diligite, et ab ejus unitate non recedite, cum scriptum sit: »Terminum, quem antiqui posuerunt Patres, ne transgrediaris (Prov. XXII, 28);« et »qui dissipat sepem, mordebit eum coluber (Eccle. X, 8).« Serpens ille scilicet, qui ejecit Adam de paradiso, ex cujus pestifero ore Dominus per intercessionem apostolorum, atque sanctorum omnium vos semper eruat, largiente [Col. 1090B] Domino nostro Jesu Christo, cui est honor et gloria cum Patre, Flamine sancto, in omnibus saeculis. Amen.





594 AD TRACTATUM SEQUENTEM ADMONITIO.
[Col. 1089]

Sapientissime, piissimeque exaratum hoc opusculum ex eo evincitur quod non tam editum fuerit Venetiis a Mauro Marchesio an. 1651 inter reliqua S. Brunonis Opera, sed iterum excusum ab editoribus Bibl. Max. Vet. typis Lugdun. 1677, Tom. XX, p. 1725, reperitur, iterumque a D. Luca Dacherio, tom. XII, edit. Paris. 1725, in Spicilegio, et Taurini in separato parvo volumine, absque nota anni. Sed multo ejus existimationem auget editor Codicis Liturgici clar. Philippus Zazzera, quem inter mss. Bibl. Vaticanae comperit, suisque doctis adnotationibus illustratum, et sanctissimo pontifici D. N. Pio VI dicatum Romae publici juris fecit an. 1784. Cum autem quidquid ad perfectionem hujusce S. Brunonis elucubrationis novam editionem mihi comparare proposuissem, non piguit Florentiae codicem ms. Bibl. S. Marci O. P. Saec. XIII, alterumque Codicem archivi Vaticani ejusdem circiter aevi exaratum consulere. Ex his igitur tum codicibus, cum editionibus plures variantes lectiones deprompsi, quae quamplurima errata praesertim in Marchesio, et in editione Taurinensi corrigunt, et nitidiorem completioremque lectionem reddunt. Peropportunus hic mihi aditus patet notitiam praebendi, ubi ignoratur, praeclari operis, cui inscriptus est titulus S. Ecclesiae Rituum, divinorumque Officiorum explicatio, cujus autographum, ut dixi, in Bibl. Vatic. asservatur, deque Ecclesiasticis institutionibus maxime meritus cl. Philippus Zazzera habendus est, qui eum copiosis eruditisque commentariis exornatum publicavit. In fronte, adnotatur, explicationem illam ab Anonymo saeculo XII. scriptore elucubratam fuisse, et ex Vaticano Codice num. 5046, tunc primum erutam. Unum admonendum superest, scilicet, quod auctor Anonymus suam rituum explanationem ab hoc Brunonis opusculo auspicatur: ex quo inferri potest, magno illud in pretio jam tunc haberi ab Ecclesiasticis viris, ut caeteris de sacris ritibus scriptoribus praeponeretur, quasi ipse ductor chorus caeterorum fuerit.



595 TRACTATUS TERTIUS. DE SACRAMENTIS ECCLESIAE, MYSTERIIS ATQUE ECCLESIASTICIS RITIBUS.
(Ex editione Taurinensi.)

[Col. 1089B] [(1933) 1Kb] Dilectissimo fratri GALTERIO, Magalonensi [Col. 1089C] episcopo, Bruno Signiensis episcopus, salutem.

Cum Romae quondam in Insula in domo episcopi Portuensis simul essemus; cumque in libro Exodi de tabernaculo testimonii, et de vestibus Aaron, typica quaedam, et magni mysterii significativa legeremus, [Col. 1090B] coepisti mirari tu, coepi mirari et ego, quod [Col. 1090C] aliqua illis similia adhuc in Ecclesia fieri videamus, cum jam vetera transierint, et facta sint omnia nova. Multa enim fiunt in ecclesiarum dedicationibus, multa et in aliis Ecclesiae sacramentis, quae non minus quam illa, sub umbra, et figura fieri videntur. [Col. 1091A] Petisti igitur a me, ut sicut illa exposueram, ita et ista exponere tentarem. Promisi me facturum, sed aliis negotiis impeditus; et tuae petitionis, et meae promissionis jam pene oblitus eram: cum Helbertus eremita, et presbyter venerabilis, a vobis ad nos veniens, id, quod promiseram, quasi debitum exigebat. Memor igitur tuae dilectionis, quamvis multum impeditus, facere aggressus sum quod facere jussisti.




596 De consecratione ecclesiae.

[(1934) 1Kb] De sacramentis Ecclesiae locuturi, prius sacramenta ipsa ponamus; postea vero quid significant, prout Dominus dederit, exponamus [(1935) 1Kb] . Quando enim ecclesia consecratur, solus diaconus eam ingreditur, januas claudens [(1936) 1Kb] , ibidem exspectat [Col. 1091B] episcopo responsurus. Tunc episcopus deforis aquas benedicit, non sine sale, acceptoque fasciculo hyssopi ex aquis, quas modo sanctificaverat ecclesiae parietes ter circumeundo aspergit: ter quoque cum virga pastorali januas percutiens dicit: »Tollite portas, principes vestras, et elevamini, portae aeternales, et introibit Rex gloriae (Psal. XXIII, 8).« Cui diaconus de intus respondet dicens: »Quis est iste Rex gloriae? (ibid.)« Et ille: »Dominus fortis, et potens, Dominus potens in praelio (ibid., 9).« Post tertiam percussionem, paucos ex ministris secum ducens ecclesiam ingreditur, caetera multitudine foris exspectante. Tunc episcopus totum alphabetum in modum crucis bis in pavimento describit; [Col. 1091C] ac deinde sicut prius alias aquas sanctificat, quibus non tantum sal, sed et cinerem quoque miscet et vinum. His autem altare, et ecclesia aspergitur, et consecratur. Postea vero super altare oleo, et chrismate fusis, lapidem ipsum episcopus ungit. [(1937) 1Kb] Et tunc tandem ibidem reliquias ponit, atque componit. His igitur expeditis, significationes videamus. Sed prius quaerendum est, cur aqua benedicatur? Quare lapides et parietes aspergantur? Cur etiam potius lapides, et ipsi parietes per se non benedicantur? Cur sine aqua non sanctificantur? Cur eadem ipsa benedictio, quae aqua datur, lapidibus non datur? Hoc totum habet significationem [(1938) 1Kb] , Audi igitur quid Dominus dicat: »Nisi quis renatus fuerit ex aqua, et Spiritu sancto, non intrabit in [Col. 1091D] regnum coelorum (Joan. III, 5).« Aqua enim lavandis corporibus idonea est: tantam virtutem accipere meruit, ut sicut corpora lavat a sordibus, ita et animas mundet a peccatis.



Quid aqua significet.
[Col. 1092A]

Manifestum est itaque quod haec aqua baptismum significet, cujus aspersione ecclesia consecratur, et quodammodo baptizatur.



Quid significet ecclesia.

Ipsa vero ecclesia eam utique Ecclesiam designat, quae in ea continetur, id est multitudinem: unde etiam ecclesia vocatur, eo quod Ecclesiam contineat. Haec enim figura a grammaticis metonymia dicitur, quando id quod continet, ponitur pro eo quod continetur. Quale est illud, quod in Evangelio Dominus ait: »Jerusalem, Jerusalem, quae occidis prophetas (Matth. XXIII, 31):« cum utique non ipsa Jerusalem, sed ejus habitatores prophetas occiderint. Sic etiam dicere solemus: Illa domus bona est, eo [Col. 1092B] quod bonos habeat habitatores; et illa mala est, eo quod mali habitatores habitent in ea. Secundum hanc igitur significationem, haec ecclesia ex lignis, lapidibusque constructa, eam Ecclesiam designat, quae ex vivis lapidibus aedificatur; cujus lapides non calce, sed charitate junguntur et uniuntur; cujus fundamentum Christus est; cujus portae apostoli sunt; cujus columnae episcopi sunt et doctores, in quo unusquisque lapis tanto amplius rutilat, quanto fidelior et melior est.



Quid sal significet.

Quia igitur dictum est quid aqua, et quid domus significet, dicamus etiam cur haec aqua sale misceatur. Cum enim Salvator noster de baptismo loqueretur, [Col. 1092C] nullam salis fecit mentionem; non enim dixit, Nisi quis renatus fuerit ex aqua salsa, vel sale mixta, vel aliquid hujus modi; sed quid dixit? »Nisi quis renatus fuerit ex aqua et Spiritu sancto, non intrabit in regnum Dei (Joan. III, 5).« Idipsum autem et de oleo, et de chrismate dici potest; sed de his alias: interim de sale dicamus. 597 Sal enim in divino eloquio frequenter pro sapientia ponitur; unde est illud: »Sermo vester sale sit conditus (Coloss. IV, 6).« Et Dominus discipulis: »Habete, inquit, sal in vobis, et pacem habete inter vos (Marc. IX, 43).« Itemque: »Vos estis sal terrae; quod si sal infatuatum fuerit, in quo condietur?« (Matth. V, 13.) Hinc etiam secundum legem (Levit. II, 23) nulla hostia sine sale offertur, sed in omni sacrificio [Col. 1092D] ponitur. Unde manifestum est, quod sal [(1939) 1Kb] pro sapientia ponitur. Sic est enim sapientia condimentum omnium virtutum, sicut sal est condimentum omnium ciborum. Sed quae sapientia? Non utique [Col. 1093A] sapientia mundi, quae »stultitia est apud Deum (I Cor. III, 19),« sed illa sapientia, de qua Dominus ait: »Confiteor tibi, Pater Domine coeli et terrae, quia abscondisti haec a sapientibus, et prudentibus, et revelasti ea parvulis (Luc. X, 11).« Sed vis audire quae sit ista sapientia, quam simplex, quam facilis ad discendum? Veniat modo aliquis ad hanc aquam; veniat nunc aliquis ad baptismum, audiat hanc sapientiam, gustet de hoc sale, neque enim prius baptizatur aliquis, quam sale cibetur; hoc enim omnibus notum est; ad litteram dico. Infantibus ad fidem venientibus statim in ore ponitur sal: [(1940) 1Kb] ut quod actu habere non possunt, habeant vel significatione sacramenti. Interrogo igitur modo aliquem hominem baptizandum: »Credis in [Col. 1093B] Deum Patrem omnipotentem, Creatorem omnium visibilium et invisibilium?« dicit: »Credo.---Credis et in Jesum Christum Filium ejus, unicum Dominum nostrum natum et passum?« Inquit: »Credo--- Credis et in Spiritum sanctum, sanctam Ecclesiam catholicam, sanctorum communionem, carnis resurrectionem, et vitam aeternam?« Ait ille: »Credo.« Bene instructus est iste, sapiens est, et sufficienter sale cibatus. Hoc est igitur sal, quod miscetur aquae; haec sunt prima fidei rudimenta: sine his non valet baptismus [(1941) 1Kb] . Sive enim tollas aquam, sive tollas haec verba, non est baptismus. Hoc autem dum dico, nullum praejudicium facio infantibus, et nondum intelligentibus, qui non sua, sed aliorum fide baptizantur et salvantur. Salvantur utique, si vel prius [Col. 1093C] obierint, vel ad aetatem venientes fidem pro eis promissam fideliter crediderint, et custodierint; alioquin non valet baptismatis aqua, quia non est condita [(1942) 1Kb] . Dictum est itaque quid aqua, quid sal, et quid domus dedicanda significet. Nunc autem superest ut de hyssopo dicamus, cum quo ecclesiae parietes supradicti aqua asperguntur.



Quid hyssopus significet.

Hyssopus naturaliter in petra nascitur: »Petra autem, ait Apostolus, erat Christus (I Cor. X, 4).« Bona herba hyssopus, quae nascitur, et renascitur, et radicatur in Christo. Per hanc enim etsi tota fidelium multitudo intelligi possit, praecipue tamen illi per hyssopum figurantur, qui in Christi fide radicati et fundati, ab ejus amore divelli et separari non [Col. 1093D] possunt. Per quod quid melius, quam episcopos et presbyteros intelligere possumus, qui [(1943) 1Kb] quanto majorem in Ecclesia obtinent dignitatem, tanto firmius [Col. 1094A] Christi fidei inhaerere debent? Et per hos quidem spargitur aqua: per hos et ab his baptizantur fideles: his datum est perficere baptismatis sacramenta. Nec illud quidem praetereundum est, quod ter episcopus ecclesiam circumit, et ter parietes aqua aspergit.



Quid in circuitu eundo significet.

Apparet etiam in hoc figura baptismatis. Audi igitur quid suis discipulis Dominus dicat: »Ite, inquit, docete omnes gentes, baptizantes eos in nomine Patris, et Filii, et Spiritus sancti (Matth. XXVIII, 19).« Hinc est igitur quod sacri canones ter in aquam mergi praecipiunt eos qui baptizantur [(1944) 1Kb] . Quia itaque Ecclesia non potest mergi in aquas, ter ab episcopo circumeunte aspergitur aqua Vides ergo, [Col. 1094B] quam bene omnia, quae superius dicta sunt, baptismi conveniant sacramentis? Hinc autem illud quoque videamus, quod ter cum virga pastorali ecclesiae januas episcopus percutit.



598 Quid virga significet.

Quid enim virga pastoralis, nisi sermo divinus, et praedicatio evangelica intelligitur? Quod autem sermo virga vocetur, propheta de Domino testatur dicens: quia »percutiet terram virga oris sui, et spiritu labiorum suorum interficiet impium (Isa. XI, 4).« Virga oris sermo est. Virga igitur januas percutere, est aures audientium praedicationis voce ferire: aures enim portae sunt, per quas ad corda audientium sanctae praedicationis verba introducimus. Unde Psalmista ait: »Qui exaltas me de portis mortis, [Col. 1094C] ut annuntiem omnes laudes tuas in portis filiae Sion (Psal. IX, 15).« Quid est enim in portis filiae Sion, nisi in auribus et auditu fidelium? Illud quoque non vacat a mysterio, quod ter episcopus januas percutit. Numerus iste et notissimus et sacratissimus est. In omni enim dedicatione ter semper episcopus januas percutere debet; quia sine invocatione Trinitatis nullum in Ecclesia fit sacramentum. Percutiamus igitur ecclesiae januas, et praedicationi instemus, quatenus usque ad cordis secretarium accedere, et Christi fidem adducere valeamus.



Quid litterae.

Expositis igitur omnibus, quae in ecclesiae dedicatione exterius episcopus agit, hinc etiam quid interius faciat, videamus. Ingressus enim in ecclesiam, [Col. 1094D] bis totum alphabetum scribit in pavimento. Per quod vel utrumque Testamentum, vel duplex sanctarum Scripturarum intelligentia figuratur. In his [Col. 1095A] etiam paucis litteris omnis scientia continetur, quae semel in synagoga, et bis in ecclesiae pavimento scribuntur; Judaei enim unum [(1945) 1Kb] tantummodo recipiunt Testamentum; quod non dupliciter, ut nos, sed simpliciter tantum, et ad solam litteram interpretantur. At vero Ecclesiae filii, et utrumque recipiunt, et utrumque dupliciter, id est ad litteram, et spiritualiter intelligunt. Bis igitur in pavimento corporis nostri alphabetum scribitur, si utrumque Testamentum suscipimus, et utrumque dupliciter intelligimus. Hinc est enim, quod illa animalia immunda dicuntur, quae neque ruminant, neque ungulam findunt: illa enim animalia, quae ruminant (notum est valde quod dico) bis eumdem cibum comedunt. Cibus animae est lectio sacra; hanc autem [Col. 1095B] bis comedimus, quia semel ad litteram, et iterum spiritualiter eam exponimus et intelligimus. Ungulam quoque findere, est sacram Scripturam dupliciter interpretari: quae ideo quidem ungula dicitur, quia in via bonorum operum pedes nostros firmat et munit.



Quid quod in modum crucis scribitur.

Sed quid est, quod non in directum, sed in obliquum, et in modum crucis hae litterae scribuntur? nisi quia sacrarum Scripturarum intelligentiam pertingere non valet, qui crucis mysterium non recipit, et Christi passione non credit se esse salvatum. Soli enim Christiani hanc intelligentiam habent, qui crucis signaculo insigniti sunt: quibus »vicit leo de tribu Juda, radix David aperire librum, et solvere septem signacula ejus (Apoc. V, 5).« In Christi namque [Col. 1095C] passione [(1946) 1Kb] verum templi scissum est, et revelata sunt Sancta sanctorum [(1947) 1Kb] . Caetera videamus.



Quid aqua interius benedicta.

Post haec autem episcopus aliam item aquam benedicit, cui non tantum sal, sicut priori, de quo supra diximus, sed vinum quoque cum cinere [(1948) 1Kb] miscet. Haec autem aqua Spiritum sanctum significat, sine cujus afflatione nihil unquam sanctificatur, et sine cujus gratia non fit remissio peccatorum. Quod autem Spiritus sanctus aqua vocetur, ipsa Veritas ostendit, dicens: »Qui credit in me, sicut dicit Scriptura, flumina de ventre ejus fluent aquae vivae (Joan. VII, 38).« Quod quid significet, mox Evangelista exponens ait: »Hoc autem dixit de spiritu, [Col. 1095D] quem accepturi erant credentes in eum (ibid., 39).« Aqua igitur Spiritus sanctus. Et vide ordinem sacramenti: exterius aqua, interius Spiritu sancto consecratur. Hoc est enim, quod Dominus ait: »Nisi quis renatus fuerit ex aqua, et Spiritu sancto (Joan. III, 5).« Ecce aqua, ecce Spiritus. In baptismatis igitur sacramento nec aqua sine Spiritu, nec Spiritus sine aqua, quod quidem ipse Spiritus significabat, qui in prima mundi creatione »ferebatur super aquas (Gen. I).« Hac igitur aqua et ipsum altare, et totum interius templum aspergitur. De sale autem, [Col. 1096A] quod ei additur, superius dictum est. Diximus enim, quod prima fidei rudimenta significet. Poterant ista sola sufficere ad baptismi sacramentum; sed sancti Patres nostri, qui Spiritu 599 Dei ista constituerant, voluerunt nobis satisfacere, non solum in his quae pertinent ad virtutem sacramenti, verum etiam in illis quae pertinent ad significationem: sufficit enim aqua, et Spiritus ad baptismi perfectionem: caetera vero, quae adduntur, ad significationem pertinent. Non enim oleum, vel chrisma habuit Philippus apostolus, quando eunuchum baptizavit. Haec tamen jam nunc praetermittenda non sunt, quae ad significandum aliquid, sanctorum diligenti expositione, addita sunt [(1949) 1Kb] .



Quid vinum significet.

[Col. 1096B] Dicamus igitur quid vinum significet. Vinum enim in hoc loco majorem, et spiritualem divinae legis intelligentiam designat. Unde ad nuptias vocatus Salvator noster in vinum aquas convertit, quatenus majori intelligentia nos erudiret, et spiritualis novaeque doctrinae nectare satiaret. Divina namque Scriptura, ad litteram intellecta, aqua est sine sapore et jucunditate; quae si spiritualiter intelligatur, vinum fit, et quidem miri saporis, magnaeque suavitatis. Quod enim interest inter aquam et vinum, hoc interest inter litteram et spiritum; unde Apostolus inquit: »Littera occidit, spiritus autem vivificat (I Cor. III, 6).« Hoc autem vinum Psalmista olim promittens ait: »Inebriabuntur ab ubertate domus tuae, et torrente voluptatis tuae potabis [Col. 1096C] eos (Psal. XXXV, 9).« Itemque: »Calix tuus mebrians, quam praeclarus est!« (Psal. XXII, 5.) Et iterum: »Hunc humiliat, et hunc exaltat, quia calix Domini vini meri plenus misto (Psal. LXXIV, 8, 9).« Humiliat enim Dominus Judaeum, exaltat gentilem. Quare? quia ille litteram sequitur, quae occidit: hic merum vinum et spiritualem intelligentiam bibit. Tota enim perditio Judaeorum in hoc est, quod litterae creduli spiritualem intelligentiam recipere nolunt. Unde Psalmista: »Fiat mensa eorum coram ipsis in laqueum, et in retributionem, et in scandalum, obscurentur oculi eorum, et dorsum eorum semper incurva (Psal. LXVIII, 23).« Haec enim mensa divina Scriptura est: de cujus deliciis animae [Col. 1096D] nutriuntur, de quibus quodcunque animal comederit, vel biberit, nisi ruminaverit, non vivet. Bonum est igitur hoc vinum, sed illis bonum, qui bene, et fideliter Deo utuntur. Ad hoc enim bibendum in Canticis canticorum ipse Dominus nos invitat, dicens: »Comedite, amici mei, et inebriamini, charissimi. Ego dormio, et cor meum vigilat (Cant. V, 1, 2).« Nunc igitur nos inebriari Dominus jubet, cum alibi de ebrietate fugienda dicat: »Videte ne corda vestra graventur in crapula et ebrietate (Luc. XXI, 34).« Est igitur et bona, et mala ebrietas; [Col. 1097A] neque enim potest esse nisi bonum, quod Dominus jubet; et iterum non potest esse nisi malum, quod Dominus prohibet. Bona est enim ebrietas mentis [(1950) 1Kb] . Et de vino quidem quid significet, sufficienter dictum est.



Quid cinis significet.

Restat nunc ut de cinere dicamus. Sed quid cinis, nisi poenitentia? Sedere namque in cinere, cilicio indui, poenitentium est. Hinc est enim quod de Ninivitis poenitentibus dicitur: »Quia rex ipse surrexit de solio suo, et indutus est sacco, et sedit in cinere (Jon. III, 6).« Hinc et David: »Quia cinerem, inquit, tanquam panem manducabam, et potum meum cum fletu temperabam (Psal. CI, 10).« Hinc et Abraham: »Loquar ad Dominum meum, [Col. 1097B] cum sim pulvis et cinis (Gen. XVIII, 27).« Hinc et peccanti homini dicitur: »Quid superbis, terra et cinis?« (Eccli. X, 9.) Babyloniae quoque Dominus per prophetam loquitur [(1951) 1Kb] : »Descende, inquit, sede in pulvere, virgo filia Babylonis, non est solium ultra tibi (Isa. XLVII, 1).« Unde et consuetudo in Ecclesia inolevit, ut per singulos annos in initio quadragesimae capita nobis cinere aspergamus. His autem et similibus facile ostenditur, quia per cinerem poenitentia designatur. Quia igitur dictum est, quid aqua, quid sal, quid vinum, et quid cinis significet, dicamus modo quare simul misceantur, ut eorum aspersione ecclesia consecretur. Puto enim, quod sine his, quod si vel unum defuerit, populus Domini, quod est Ecclesia, neque sanctificatur, [Col. 1097C] neque solvitur a peccatis. Et de aqua quidem manifestum est: Quia »nisi quis renatus fuerit ex aqua, et Spiritu sancto, non intrabit in regnum coelorum (Joan. III, 5).« De sale quoque non dubium est, quia sine fidei condimento, quod in sale significatur, nemo unquam salvari poterit, etiamsi aqua baptismatis aspergatur. Sed quid dicam de vino, per quod spiritualis intelligentia designatur. Quo qui aspersus non fuerit, quicunque de eo non biberit, vel propinantibus non crediderit, ad vitae aeternae beatitudinem non perveniet. Cineris quoque aspersio, per quam poenitentia intelligitur, 600 tam necessaria est, ut sine ea non fiat remissio peccatorum [(1952) 1Kb] : per ipsam enim pervenitur ad baptismum, ipsa est unicum et singulare refugium peccatoribus [Col. 1097D] post baptismum. Unde et non immerito baptismus vocatur, dicente Evangelio de Joanne: »Quia venit in universam regionem Galilaeae praedicans baptismum poenitentiae in remissionem peccatorum (Luc. III, 3).« Dicebat enim: »Poenitentiam agite, appropinquavit enim regnum coelorum (Matth. III, 2).« [Col. 1098A] Sic coepit praedicatio Joannis, sic coepit praedicatio Christi. In his autem omnibus soli parvuli excipiuntur, et caeteri, qui intelligentiam non habent. Haec est igitur causa, quare haec omnia, id est aqua, sal, vinum, et cinis simul misceantur, quia, ut diximus, si vel unum defuerit parvulis, nihil caetera prosunt [(1953) 1Kb] . Quibus ita permistis accedit episcopus ad altare, et accepto fasciculo hyssopi, hac supradicta aqua aspergit, atque sanctificat ecclesiam, et altare.



Quid altare.

Sed quid altare in templo significat? Apostolus enim dicit: »Templum Dei sanctum est, quod estis vos (I Cor. III, 17).« Si ergo templum Dei sumus, et altare habemus; altare cor nostrum est: hoc [Col. 1098B] enim cor in homine, quod est altare in templo. In hoc enim altare fit sacrificium laudis, et jubilationis [(1954) 1Kb] ; unde Psalmista: »Sacrificium Deo spiritus contribulatus, cor contritum et humiliatum Deus non spernit (Psal. L, 19).« In hoc altari fit commemoratio corporis et sanguinis Christi. Hinc preces ascendunt in coelum, quia ad cor respicit Deus. Hoc igitur altare aspergitur aqua, quando corda hominum evangelica praedicatione mundantur a peccatis.



Aqua est praedicatio.

Nam et praedicatio aqua est, secundum illud: »Omnes sitientes, venite ad aquas (Isa. LV, 2).« Itemque: »Aqua profunda verba ex ore viri (Prov. XVIII, 4).« Et item [(1955) 1Kb] : »Reputetur ut pluvia [Col. 1098C] eloquium tuum (Deut. XXXII, 2).« Hac igitur aqua, id est evangelica praedicatione, et a S. Spiritus sanctificatione cordis altare, et totus homo mundatur et sanctificatur. Ecce altare aspersum est, aquis baptizatum est. Restat igitur ut confirmetur, et chrismate liniatur. Hoc enim in hominibus ipsis fieri videmus. Prius enim baptizantur, et sic postea chrismate confirmantur.



Quid oleum.

Dicamus igitur quid oleum, et chrisma significet. Non enim sine causa jam baptizati, et a peccatorum sorde mundati oleo unguntur, et chrismate. Oleum enim misericordiam designat quam qui non habet, id ipsum amisit, quod baptizatus est. Unde ipsa [(1956) 1Kb] Veritas ait: »Si non remiseritis hominibus [Col. 1098D] peccata eorum, nec Pater vester dimittet vobis peccata vestra (Matth. VI, 15).« Hinc est quod servus ille damnatus, qui centos denarios conservo suo dimittere noluit, dicente Domino: »Serve nequam, omne debitum dimisi tibi, quoniam rogasti me: nonne ergo oportuit et te misereri [Col. 1099A] conservi tui, sicut et ego tui misertus sum?« (Matth. XVIII, 32.). Bene autem oleum misericordiam significat, quia sicut illud in liquoribus, ita et misericordia in bonis operibus superior est. Quemcunque enim liquorem in oleum fundas, oleum semper desuper natat. De misericordia quoque scriptum est: »Suavis Dominus universis, et misericordia ejus super omnia opera ejus (Psal. XIV, 5).«---»Superexaltat enim misericordia judicium (Jac. II, 13).« Hinc est etiam quod Dominus ait: »Misericordiam volo, et non sacrificium (Matth. IX, 13).« Multa sunt, quae de misericordia dici possunt. Siquidem »Misericordia Domini plena est terra (Psal. XXXII, 5).«---»Sed quis sapiens, et custodiet haec, et intelliget misericordias Domini?« (Psal. CVI, 43.) Hac [Col. 1099B] igitur ungatur, hoc oleo liniatur altare cordis nostri, ut semper misericordiae memores, aquae aspersionem, et baptismi regenerationem non amittamus. Quid enim prodest, quod hyssopo aspersi, et a sacerdotibus baptizati sumus, si Pater noster, qui in coelis est, non dimiserit nobis peccata nostra [(1957) 1Kb] ? Semper igitur in misericordiae oleo natent corda nostra, quatenus nobis dimittantur peccata nostra. Haec autem de oleo.



601 Quid balsamum

Si huic balsamum addamus, fit chrisma quo reges unguntur et sacerdotes, balsamum enim tunc jungitur oleo, quando bonus odor additur misericordiae. Sed quid est bonus odor? Laetitia spiritualis et bona voluntas. Unde Apostolus ait: »Qui miseretur in hilaritate [Col. 1099C] (Rom. XII, 8).«---»Hilarem enim datorem diligit Deus (II Cor. IX, 7).« Tali igitur chrismate ungantur Christiani, ut vero nomine vocentur Christiani, quoniam Christianus a Christo, et Christus a chrismate dicitur. Ille enim tali chrismate unctus est, qui vitae honestate et merito sanctae conversationis longe circumquaque suae bonae famae spargit odorem. Unde Apostolus: »Christi, inquit, bonus odor sumus Deo, qui odorem notitiae suae manifestat per nos in omni loco (II Cor. XIV, 15).« Sic igitur Ecclesia consecratur; sic Dei populus innovatur, benedicitur et sanctificatur.



Quid significet consecratio chrismatis et olei.

Nunc autem dicendum est cur in olei et chrismatis [Col. 1099D] consecratione ter super eam episcopus halat. Legimus enim in Evangelio quod Dominus in discipulos insufflaverat, dicens: »Accipite Spiritum sanctum: quorum remiseritis peccata remittuntur eis, et quorum retinueritis, retenta sunt (Joan. XX, 22).« Hic igitur halitus illam insufflationem significat, qui ideo ter quidem fit, quia Spiritus sanctus a Patre Filioque procedit, et a seipso non venit. Poterat enim Salvator noster sine omni insufflatione dare Spiritum sanctum, quem ideo insufflando dedit, ut ab ipso quoque, sicut et a patre ejus procedere intelligamus. [Col. 1100A] Quamvis enim nesciamus, quomodo Spiritus sanctus a Patre Filioque procedat (hoc enim in hac vita, in qua non videmus nisi per speculum et in aenigmate, nulli revelatur), certissime tamen scimus, et nullatenus dubitamus eum procedere a Patre et Filio, id est de substantia Patris et Filii. Hoc enim ei proprium est et de nulla alia substantia procedit, a nullo alio mittitur et a nullo alio datur Spiritus sanctus. Datur enim officio sacerdotum, sed non a sacerdotibus: sic enim adest virtus Christi per insufflationem, quae fit a sacerdotibus in honorem significationis Spiritus sancti, per verba quae dicuntur in nomine suo [(1958) 1Kb] .



Quid cerei.

Duodecim autem cerei duodecim apostoli sunt, [Col. 1100B] quorum doctrina fugatae sunt tenebrae, quorumque praedicatione illuminatus est mundus. Lapis autem altaris non solum Christum, sed Christi quoque membra significat. De quo lapide scriptum est: »Erexit Jacob lapidem in titulum fundens oleum desuper (Genes. XXVIII, 18).« De quo et Psalmista: »Speciosus forma prae filiis hominum, diffusa est gratia in labiis tuis. Dilexisti justitiam et odisti iniquitatem, propterea unxit te Deus, Deus tuus, oleo laetitiae prae consortibus tuis (Psal. XLIV, 3).« Ergo non solum ipse, sed et consortes ejus per ipsum oleo laetitiae uncti sunt. Unde manifestum est, quia in illo lapide et ipse significatur et membra ejus.

Quia vero sanctorum reliquiae in altari ponuntur, altare quoque cordis nostri sine sanctorum reliquiis [Col. 1100C] esse non debet, sanctorum namque reliquias in corde gestamus, si eos in mente habemus; si eorum dicta et exempla tenemus, et eorum verba memoriae commendamus. Beata illa altaria, beata illa corda, quae tales reliquias suscipere meruerunt. Quantas nobis beatus Paulus reliquias reliquit; quantas et alii sancti reliquerunt? Quibus utinam nostri cordis altare repleatur et condiatur. Haec autem de consecratione ecclesiae dicta sufficient.



De ritu in conferendo baptismate.

His igitur ita dispositis, dicendum est qualiter haec sacramenta suscipiet qui ad fidem noviter venit; is enim, qui ad Ecclesiam venit, prius de fide interrogatur. Qui postquam se credere respondet, sacerdos ei in faciem insufflat, ut Spiritus sanctus [Col. 1100D] ingrediatur et a Spiritu sancto malignus spiritus ejiciatur [(1959) 1Kb] . Adest enim, ut modo diximus, Spiritus sanctus, non solum verbis, quae dicuntur in nomine suo, verum etiam significationibus, quae fiunt in honore suo. Deinde in Ecclesiam introducitur et fidelium populo sociatur; ac sacerdos ei salem ponit in ore, per quod quid significetur superius diximus. Hoc enim sal prima fidei documenta significat, sine quorum condimento insulsus est omnis homo. Postmodum vero ejus nares et aures [Col. 1101A] cum saliva tangit, quod ipse Dominus et Salvator 602 noster tunc nobis exposuit, quando exiens de finibus Tyri et veniens per Sidonem ad mare Galilaeae sanavit hominem surdum et mutum: expuens enim tetigit linguam ejus, et ponens digitos suos in auricula ejus dicit: »Epheta, quod est adaperire, et statim,« ut ait evangelista, »apertae sunt aures ejus, et solutum est vinculum linguae ejus, et loquebatur recte (Marc. VII, 35).« Saliva igitur Christi, dulce do est verborum defluentium ex ore Christi, et ipsa divinitas Christi non sanat. Nares itaque ei tanguntur, ut divinam veritatem suscipiat, qua bonum a malo discernat, odorem et sanam doctrinam separare valeat a fetore haereticae pravitatis. Hinc enim Ecclesiae dicitur: »Nasus tuus sicut turris Libani, quae [Col. 1101B] respicit contra Damascum (Cant. VII, 4).« Tanguntur autem et aures, ut verbis evangelicis pateant, et vanas, et inutiles fabellas a se repellant. »Corrumpunt enim bonos mores colloquia prava (I Cor. XV, 35).« Deinde ad baptismum veniens prius in pectore, et inter scapulas oleo ungitur, quatenus intelligat, sine misericordiae oleo, etiamsi baptizatur, se tamen Deo placere non posse. Et de oleo quidem superius diximus. Bene autem quidem in pectore ungitur, ubi est cor, memoria, et ratio, et intellectus: quatenus semper misericordiam in corde habeat et nunquam pietatis et misericordiae obliviscatur. Sed quia non sufficit ut misericordia in mente solummodo habeatur, nisi et corpore exerceatur, ungitur etiam et inter scapulas, ut audiat Apostolum dicentem: [Col. 1101C] »Alter alterius onera portate, et sic adimplebitis legem Christi (Galat. VI, 2).« In scapulis, et super humeros feruntur onera. Hoc enim ipse Dominus ostendit, dicens de Pharisaeis: »Qui alligant onera gravia et importabilia, et imponunt in humeros hominum (Matth. XXIII, 4).« Oleum igitur a corde transfertur ad scapulas, quando misericordia, quae mente concipitur, opere perficitur. De baptismo autem satis superius dictum est.

Postquam autem baptizatus est homo, suscipit vestem candidam, per quam interioris et exterioris hominis castitas et puritas signatur, audiatque Scripturam dicentem: »Omni tempore sint vestimenta tua candida (Eccli. IX, 8). »Ungitur autem et chrismate [Col. 1101D] a sacerdote in vertice, in quo simul nomen Christi et humilitatem suscipiat. Utrumque enim et Christus, et Chritianus a chrismate nominatur. Et bene quidem signum crucis, et nomen humilitatis in vertice describitur, ubi ipsa superbia sedere videbatur; [Col. 1102A] semper enim superbia superiora appetit. Unde inclinato capite humiles, et recta cervice superbos stare videmus. Hos humilitas inclinat, illos superbia erigit. Sed quid dicit Scriptura? Verumtamen »Deus conquassabit capita inimicorum suorum, super verticem capilli perambulantium in delictis suis (Psal. LXVII, 22).« Hac igitur unctione superbia tollitur et humilitas commendatur.



De confirmatione.

Nunc autem sola confirmatio restat, quae ab episcopis fieri jubetur, in qua totius Christianorum religionis mysterii plenitudo completur. In baptismo namque per Spiritum sanctum datur remissio peccatorum. Hic autem ipse Spiritus invitatur ut veniat, et domum ipsam quam sanctificavit, defendere et [Col. 1102B] habitare dignetur. Nam et ipsi apostoli post baptismum acceperunt Spiritum sanctum, quem utique in ipso baptismo jam acceperant in remissionem peccatorum. Neque enim credendum est eos baptizatos non fuisse [(1960) 1Kb] , qui et alios baptizabant, et ipsum Dominum dixisse audierant: »Nisi quis renatus fuerit ex aqua et Spiritu sancto, non intrabit in regnum Dei (Joan. III, 5).« Acceperunt autem iterum Spiritum sanctum, quo ligarent et solverent a peccatis. »Insufflavit enim Dominus in eos,« ut ait evangelista, »et dixit: Accipite Spiritum sanctum: quorum remiseritis peccata, remittuntur eis, et quorum retinueritis, retenta sunt (Joan. XX, 22).« Receperunt et iterum in die Pentecostes, ad totius virtutis et scientiae perfectionem. Ad cujus utique [Col. 1102C] similitudinem et significationem haec ultima confirmatio fieri jubetur. In quo manifestum est quod hoc sacramentum non iteratur, siquidem propter aliud, et aliud datur. [(1961) 1Kb] Quamvis enim prius in vertice et postea in fronte chrismate ungatur, non tamen iteratur chrismatis sacramentum, quia ut superius ostendimus propter aliud, et aliud fit, sicut et baptismum iterari non dicimus cum toties aqua aspergamur. Ibi enim reiteratur sacramentum, ubi idipsum datur propter idem ipsum. Veluti si quis baptizatus iterum in aquis baptismatis mergeretur, 603 quatenus ab originali et aliis peccatis solveretur; aliter enim non rebaptizatur, etsi multoties aliquis baptismatis aquis mergatur. Haec autem [Col. 1102D] ultima consignatio [(1962) 1Kb] ideo quidem in fronte fit, quia perfectorum est, non in occulto, sed palam, et in manifesto Christi nomen semper habere [(1963) 1Kb] . Hinc est, quod Joannes apostolus ait: »Vidi supra montem Sion agnum stantem, et cum eo centumquadraginta [Col. 1103A] quatuor millia, habentes nomen ejus, et nomen Patris ejus scriptum in frontibus suis (Apoc. XVI, 1).« Stare enim, et in monte stare, et cum agno stare perfectorum est. Ipsi enim apostoli, antequam ungerentur, nondum stabant, nondum perfecti erant, adhuc timebant et nondum Christi nomen in fronte gerebant [(1964) 1Kb] .



De vestibus episcopalibus: quid significent vestimenta episcopalia [(1965) 1Kb] .

Expositis omnibus, quae superius dicta sunt, de vestibus sacerdotalibus, et quid sandalia, quid amictus et ephod, quid cinctorium et subcinctorium, quid orarium et tunica, quid dalmatica et planeta, quid pallium et acus, quid mitra, quid manipulus significent, videamus. Legimus in Evangelio Christi [Col. 1103B] discipulos sandaliis calceatos a Domino missos (Marc. VI, 9): calceatos utique in praeparatione Evangelii pacis. Si enim calceati non essent, quomodo supra serpentes et super scorpiones calcare potuissent. Respiciant igitur sandalia episcopi, respiciant calceamenta apostolica, cogitent cur ita calceati sint, imitentur eorum exempla, quorum imitantur calceamenta; instent praedicationi, quatenus et ipsi calceati sint in praeparatione Evangelii pacis. Haec calceamenta non sunt honoris, sed laboris; non ad quiescendum, sed ad iter agendum calceantur, qui calceantur. Haec est igitur causa cur sandaliis episcopi utantur.



De amictu et ephod.

Amictus autem, et ephod, et caetera indumenta [Col. 1103C] sacerdotalia, quae ex lino conficiuntur, pene eamdem significationem habent. Significant enim, utriusque hominis castitatem et puritatem, quae quia prae caeteris candida sunt et frequentius abluuntur. Eamdem significationem habent in Novo, quam habuerunt in Veteri Testamento. Et amictus quidem, quo et collum stringitur et pectus tegitur, interioris hominis castitatem designat; tegit enim cor, ne cogitet vanitates; stringit collum, ne inde ad linguam transeat mendacium. His enim duobus, id est cogitationibus et mendacio corrumpitur anima; his amittit castitatem et incipit fornicari. Unde ipse Dominus ait: »Quae autem ex corde exeunt, haec sunt, quae coinquinant hominem; ex corde enim exeunt cogitationes malae, adulteria, furta, perjuria, homicidia, [Col. 1103D] et similia: haec sunt, quae coinquinant hominem: non lotis manibus manducare non coinquinat hominem (Matth. XV, 18-20).« Sentiat igitur cor lineum amictum et candidum indumentum, quo premitur et intelligat quod in eo significatur; et sic semper castitatis, et munditiae amor luxuriosis, et [Col. 1104A] iniquis cogitationibus non corrumpatur; quod si aliquando corruptum fuerit, ne male tamen cogitata foris erumpere valeant, lineus amictus collum cingit et stringit. Semper igitur collum episcopi lineo stringatur amictu, quatenus eloquia ejus sint eloquia casta, et inde mendacium transire non valeat. Similiter autem et per ephod castitas corporis figuratur; quod in renibus quidem cinctorio stringitur, quia ibi praecipue luxuria dominatur [(1966) 1Kb] . Unde ipsa Veritas ait: »Sint lumbi vestri praecincti (Luc. XII, 15).« Lumbos enim praecingere est luxuriae impetus castitatis imperio refrenare. Hinc et de diabolo dicitur: »Virtus ejus in lumbis ejus, et fortitudo illius in umbilico ventris sui (Job IV, 11).« Necesse est igitur, et ephod, id est virtus, et fortitudo [Col. 1104B] castitatis illis in locis stringatur, et figuratur, in quibus maxima luxuria dominatur. Cinctorium enim significat legem et justitiam, quia sicut cinctorium substentat vestes, ne a stercore terrae tangantur; sic lex et justitia constringunt fideles, ne vergant 604 animam ad mundi hujus delicias. Ab hoc autem cingulo, sive cinctorio duplex subcinctorium pendet, quia duo sunt, quibus castitas roboratur et sine quibus difficile conservatur, id est oratio et jejunium. Attendant igitur ad subcinctorium episcopi, instent jejunio et orationi: his armis se defendant ab impetu libidinis et spiritu fornicationis: »Hoc etenim genus non ejicitur, nisi in oratione, et jejunio (Matth. XVII, 11).« Domini verba sunt.



De orario.
[Col. 1104C]

Sed quid per orarium intelligimus, nisi id quod Dominus ait: »Tollite jugum meum super vos, et discite a me quia mitis sum et humilis corde, et invenietis requiem animabus vestris; jugum enim meum suave est, et onus meum leve (Matth. IX, 28).« Orarium itaque simul jugum, simul et onus est; unde fit ut sacerdotibus circa collum et supra pectus in modum crucis, ut semper memoriam Crucifixi habeant, et diaconibus supra humeros ponatur; ut enim collo portatur jugum, sic et humeris onera portantur. Lege in Levitico, et videbis solos Levitas ferendis oneribus destinatos (Levit. I et II). Vocatur autem orarium, quia quamvis sine aliis indumentis sacerdotalibus et baptizare, et consignare, et alia multa orando facere liceat, sine orario tamen, nisi [Col. 1104D] magna necessitate cogente, nihil horum agere liceat. Et quod extenditur usque ad pedes, virtus humilitatis et perseverantiae exprimitur.



De tunica.

Tunica autem in Veteri Testamento hyacinthina solummodo erat et alterius coloris non erat, per quam [Col. 1105A] angelica vita et coelestis conversatio designatur. Coeli namque colorem habent hyacinthi [(1967) 1Kb] . Et tali quidem tunica Apostolus indutus dicebat: »Nostra conversatio in coelis est (Philip. III, 20).« Ad hanc igitur tunicam respiciat episcopus, totusque mente et desiderio ad coelestia transferatur. Si enim candida fuerit, significat, quod omnes, qui Scripturarum cibos Ecclesiae subministrant, candidi esse debent et immaculati. Si autem alterius coloris tunica fuerit, sit et alterius significationis.



De dalmatica.

Dalmatica [(1968) 1Kb] vero magis ad ornatum quam ad significationem pertinere videtur, quae et post alia indumenta sacerdotalia inventa esse probatur. Fimbriae tamen, quae in dalmaticis a sinistro latere pendent, [Col. 1105B] hujus vitae impedimenta, superfluitates et sollicitudines significare possunt; quae, quoniam in altera vita non sunt, merito neque fimbriae in dextero latere ponuntur: per dexteram namque, et sinistram utramque vitam significari usitatissimum est, unde et illud: »Laeva ejus sub capite meo, et dextera illius amplexabitur me (Cant. II, 6).« Qui igitur dalmatica induitur, utriusque vitae recordetur, eligat meliorem, illam videlicet quae impedimenta, superfluitates, curas et sollicitudines non habet.



De planeta.

Sed quid planeta, quae et casula vocatur, nisi charitatem significat [(1969) 1Kb] ? Unde et merito superior est. Siquidem Deus charitas est. Haec enim vestis omnia alia vestimenta intra se claudit et continet, sicut [Col. 1105C] et in charitate omnia legis et prophetarum mandata continentur, dicente Apostolo: »Plenitudo legis charitas est (Rom. XIII, 10) [(1970) 1Kb] «, et Dominus in Evangelio: »Diliges Dominum Deum tuum ex toto corde tuo, et proximum, sicut teipsum: in his duobus mandatis universa lex pendet, et prophetae (Matth. XXII, 37 et seqq).« Quia igitur planeta omnia alia vestimenta continet intra se, merito illam virtutem significat, quae omnia legis et prophetarum mandata continet in se.



Quid pallium significet.

Restat nunc ut de pallio dicamus, per quod simul utrumque et superhumerale et rationale [(1971) 1Kb] intelligimus. Quia enim super utrumque pontificis humerum [Col. 1105D] jacet, superhumerale dicitur. Quia vero inde descendens in ipso pontificis pectore jungitur, rationale vocatur. Habebat enim Aaron superhumerale et rationale, quae catenulis aureis simul jungebantur; et superhumerale quidem ab humero usque 605 ad humerum extendebatur. Rationale vero quadrangulum erat et duplex, sicut et pallium duplex est. Habebat autem mensuram palmi tam in longitudine quam in latitudine, quae mensura pectori pontificis [Col. 1106A] ornando et operiendo sufficeret. Habet igitur pallium eamdem cum superhumerali et rationali significationem, quamvis eamdem non habeat compositionem. Dicamus itaque quid superhumerale et quid rationale significet, et hoc breviter, quia de his sufficienter in Exodo diximus. Quid enim superhumerale, quo humeri episcopi ornantur et onerantur, nisi episcopalis dignitatis onus significat? Magnum onus est dignitas episcopalis: isti humeri totius Ecclesiae onera ferre, et oves languidas et populi peccata ferre debent. Illi episcopi superhumerale non habent, qui aliorum onera ferre recusant: quales erant illi de quibus Dominus ait: »Alligant onera gravia, et importabilia, et imponunt in humeris hominum, digito autem suo nolunt ea movere (Matth. XXIII, 4).« [Col. 1106B] Summus autem Pontifex ille noster tali superhumerali ornatus erat, qui relictis ovibus nonaginta novem, unam, quae perierat, quaerere venit, quam inventam propriis humeris imposuit et ad pascua reduxit. Rationale vero quid significet, et nomine ipso et loco super quem ponitur, intelligi potest. Ponitur enim super pectus pontificis, ad cordis thesaurum et sapientiae secretarium custodiendum. Hoc enim rationale super pectus habet ille, qui dicebat: »In corde meo abscondi eloquia tua, ut non peccem tibi (Psal. CXVIII, 2).« Ubi est enim rationale, ibi est ratio, et sapientia, et scientia; hoc enim rationale significat. In quo igitur pectore et corde ista non fuerint, ibi rationale poni non debet: si enim ponitur, [Col. 1106C] inutile est et quasi sigillum nihil custodiens. Dicitur autem rationale judicii; ut qui eo utitur rationabiliter judicet, sapienter judicet, vera judicet, nihil temere, nihil incaute, nihil inordinate judicet. Haec autem de rationali et superhumerali dicimus, quatenus per haec, quid pallium significet intelligatur. Est autem pallium in sinistra duplex, quia quandiu in hac vita sumus, quae per sinistram significatur, duplicitate carere non possumus, siquidem nunc prosperis extollimur, nunc adversis frangimur; nunc terrena petimus, nunc coelestibus adhaeremus; nunc carni, nunc menti servimus. In dextera vero pallium duplex non est, quia in altera vita duplicitas nulla est; ibi enim est prosperitas sine adversitate, gaudium sine tristitia, felicitas sine miseria; illa [Col. 1106D] igitur vita caret duplicitate, non habens maculam neque rugam. Fit autem pallium ex lana, vili scilicet materia, ut habeat pretium non a se, sed in eo quod significatur in se, ut non oculis, sed mente spectabile sit, ut non ad ornandum, sed ad aliquid significandum indui intelligatur.



De vittis.

Vittas autem, quae in pallio positae ante, et retro, rationale et superhumerale ad inferiora trahunt, hujus [Col. 1107A] vitae curas et sollicitudines significare putamus, quibus et cor et humeri pontificis sic saepissime gravantur et impediuntur, ut a proprio statu eum avertant, et vana quaedam et transitoria eum cogitare et portare compellant. Has igitur vittas inspiciat episcopus, et earum iniquo gravamine cor humerosque excutiat.



De acu.

Acus autem non ad pungendum, id est non propter vitae hujus punctiones, ut quidam putant, sed ad planetam palliumque jungendum inventae sunt. Quaedam ansulae antiquitus in planeta positae erant, quibus acus inferebantur et pallium simul cum planeta firmabant, ne a suo loco pallium moveretur. Possumus autem per acus, quia tres sunt, fidem, spem [Col. 1107B] et charitatem intelligere, sine quibus pallium ab episcopo teneri non potest. Qui igitur habet pallium, habeat et acus, quibus liget et stringat, et teneat pallium. Et de pallio quidem tantum nos dixisse sufficiat.



De mitra.

Mitra autem, quia linea est [(1972) 1Kb] , castitatis candorem munditiamque significat, sicut et amictus et ephod, de quibus superius dictum est. Bene autem totus a capite usque ad pedes lino 606 episcopus operitur, quia omnis ejus honor et gloria, castitas et munditia est. Hoc autem ornamentum multum erat capiti necessarium, quia ibi sunt quinque corporis sensus, quibus corruptis facile castitas violatur. Unde Psalmista: »Averte, inquit, oculos meos, [Col. 1107C] ne videant vanitatem (Psal. CXVIII, 37).« Et beatus Job: »Pepigi,« inquit, »foedus cum oculis meis, ne cogitarem de virgine (Job XXXI, 1).« Ne igitur sensus episcopi violentur, merito mitra castitatis ejus caput ornatur et operitur.



De manipulo.

Sed quid per manipulum, nisi bona opera intelligamus? Unde et illud: »Euntes ibant, et flebant mittentes semina sua, venientes autem venient cum exsultatione portantes manipulos suos (Psal. CXXV, 6).« Cogitet igitur episcopus quid in ejus manu sinistra manipulus significet, ne quando bonae operationis [Col. 1108A] in praesenti vita, quae per sinistram significatur, obliviscatur. Nisi enim aliquid significaret, ridiculum quoddam videretur esse in manu manipulum ferre. »Est igitur hoc, sicut scriptum est, signum aliquod de manu nostra, et quasi appensum quid ante oculos nostros (Exod. XIII, 16) [(1973) 1Kb] .«



De chirotecis.

Quaeris fortasse cur manus quoque chirotecis induantur? Breviter respondeo: ut castae sint, mundae sint, et ab omni sorditate immunes et nitidae sint.



De annulo.

Annulus quoque in digito episcopi quoddam signum esse videtur, per quod Christi vicarius esse intelligitur, ut ejus sponsam, quae est Ecclesia, regat et custodiat. De hoc enim sponso et sponsa Joannes loquitur, [Col. 1108B] dicens: »Qui habet sponsam sponsus est (Joan. III, 29);« amicus autem sponsi quis? . . . Est igitur episcopus et amicus, et vicarius sponsi: quod si vicarius est, et ipse quodammodo sponsus est.



De summo pontifice.

Summus autem pontifex propter haec et regnum portat (sic enim vocatur) et purpura utitur, non pro significatione, ut puto, sed quia Constantinus imperator olim beato Silvestro omnia Romani imperii insignia tradidit [(1974) 2Kb] . Unde et in magnis processionibus omnis ille apparatus pontifici exhibetur, qui quondam imperatoribus fieri solebat. Haec autem de vestibus sacerdotalibus dicta sint.



De consecrationibus episcoporum.

Nunc autem dicendum est quid in episcoporum [Col. 1108C] consecrationibus Evangeliorum liber humeris impositus, et capitis, et manuum unctio designet. Haec enim sub figura fieri videntur; non autem ad sortes quaerendas, ut stulti opinantur. Evangeliorum liber ejus, qui consecratur humeris imponitur, ut per hoc intelligatur cui labori et oneri subjicitur [(1975) 1Kb] , et ut pondus praedicationis eum circumquaque ferre non pigeat. Et quia non solum episcopus, sed et rex in Ecclesia constituitur, secundum antiquorum consuetudinem, ejus caput ungitur ejusque corona chrismate consecratur. De hoc enim unguento scriptum est: »Sicut unguentum in capite, quod descendit in [Col. 1109A] barbam, barbam Aaron (Psal. CXXXII, 2).« Firmissime autem credendum est, quod hac unctione, et Christi benedictionem et Spiritus sancti majorem gratiam suscipiat. Unguntur autem et manus, ut quaecunque benedixerint benedicantur, et quaecunque sanctificaverint, sanctificentur. Haec autem unctio in episcopo otiosa esse non debet. Ungitur exterius, ungatur et interius: 607 ungitur in capite, ungatur et in mente; nam et mens caput est; caput utique, sed melioris et interioris hominis. De hoc enim capite Dominus ait: »Tu autem cum jejunas, unge caput tuum (Matth. VI, 17).« Unge, inquit, sed quo oleo? non olivae, sed misericordiae. Ungatur igitur mens pietatis et misericordiae oleo, ut bonae vitae et sanctae conversationis [Col. 1110A] longe circumquaque cunctis suavem et delectabilem spargat odorem. Quae enim mens tali oleo uncta fuerit, omnium miserebitur et super omnes cordis compassione movebitur. Sed quia non sufficit mente tantum et voluntate misereri, unguntur et manus, ut misericordia, quae mente concipitur, manibus quoque exerceatur. Ungantur igitur manus episcopi pietatis et misericordiae oleo; nemini claudantur, omnibus aperiantur. Audiat quid de Ecclesia dicitur: »Manum suam aperuit inopi, et brachium suum extendit ad pauperem (Prov. XXXI, 20).« Manus arida, manus avara, manus tenacitate contracta non potest aperiri. Ungatur igitur et sanetur; ungatur et aperiatur, et indigentibus eleemosynas largiatur.




[Col. 1109]
S. LEONIS PAPAE IX VITA AUCTORE S. BRUNONE.
[Col. 1109]

[Col. 1109B] BRUNO Signiensis episcopus omnibus fidelibus et catholicis universis.

Gratia [(1976) 2Kb] vobis, et pax a Deo Patre nostro, et Deo nostro Jesu Christo. Psalmista loquitur, dicens: »Magnificate Dominum mecum, et exaltemus nomen ejus in idipsum (Psal. XXXIII, 4).« Qua in re manifestissime docet, ut nos quoque ad Dei laudem et magnificentiam, quoscunque possumus, invitemus. Omnis enim laus, omnis virtus et gloria sanctorum ad illum refertur, qui est mirabilis in sanctis suis; qui suis quoque discipulis ait: »Sine me nihil potestis facere (Joan. XV, 7).« Ipse in singulis coronatur et in omnibus honoratur, ipse in eis loquitur, ipse in eis pugnat et vincit. Unde et ipsi fideles, et servi ejus non immerito dicunt: In [Col. 1109C] Deo faciemus virtutem (Psal. CVII, 14), et ipse ad nihilum deducet inimicos nostros. Laudemus ergo sanctos Dei, honoremus amicos Dei: siquidem ipse laudatur, et magnificatur in eis, qui hanc tantam gloriam, virtutes et magnificentiam dedit eis. Rogo itaque, [Col. 1110B] magnificate Dominum mecum, et in hac tanta solemnitate Beati Leonis summi pontificis et universalis papae exaltemus nomen ejus in idipsum.

Mundus [(1977) 1Kb] totus in maligno positus erat; defecerat sanctitas, justitia perierat et veritas sepulta erat: regnabat iniquitas, avaritia dominabatur; Simon Magus Ecclesiam possidebat, episcopi et sacerdotes voluptatibus et fornicationi dediti erant. Non erubescebant sacerdotes uxores ducere, palam nuptias faciebant, nefanda matrimonia contrahebant, 608 et legibus eas dotabant, cum quibus secundum leges, nec in una domo simul habitare debebant. Sacri namque canones nullas alias mulieres simul cum hoc ordine habitare permittunt, nisi eas solas quae omni careant suspicione. Sed, quod his omnibus [Col. 1110C] deterius est, vix aliquis inveniebatur, qui vel Simoniacus non esset, vel a Simoniacis ordinatus non fuisset [(1978) 2Kb] . Unde etiam usque hodie inveniuntur quidam, qui male argumentantes ab illo jam tempore sacerdotium in Ecclesia defecisse contendant. [Col. 1111A] Aiunt enim: Si omnes tales erant, id est, si omnes Simoniaci erant, vel a Simoniacis ordinati, vos qui nunc estis, unde huc venistis? Per quos, nisi per illos transistis? Non fuit via aliunde. Ergo illi, qui vos ordinaverunt, ab illis et non ab aliis suos ordines susceperunt qui vel Simoniaci erant vel a Simoniacis ordinati erant. His autem postea respondebimus, quoniam haec quaestio non parvam quaerit disputationem. Nunc interim ea, quae coepimus, prosequamur.

Talis erat Ecclesia, tales erant episcopi et sacerdotes, tales fuerant aliqui ex Romanis pontificibus, qui omnes illuminare debebant: omne sal erat infatuatum, neque erat aliquid in quo condideretur. Et nisi Dominus Sabaoth reliquisset nobis semen, [Col. 1111B] quasi Sodoma fuissemus et quasi Gomorrha similes essemus. In hac igitur tanta tempestate beatus Leo apostolici culminis cathedram ascendit [(1979) 1Kb] , ut haec talis tantaque lucerna, universali candelabro superposita, luceret omnibus, qui in domo sunt.

Erat enim hic Tullensis episcopus Bruno nomine, nobilis genere, forma speciosus; sed speciosior sanctitate, litteris instructus, doctrina potens, moribus ornatus et quaecunque huic ordini necessaria sunt, simul in eo omnia convenerant. Et talis quidem magister necessarius erat, qui tali tempore, et tales discipulos habiturus erat.

[Col. 1112A] Convenerunt itaque viri religiosi simul cum Henrico imperatore [(1980) 1Kb] , viro per omnia prudentissimo, et legatis Romanorum, qui tunc temporis ibi erant, praefatum episcopum multum deprecantes, ut pro amore principum apostolorum Petri et Pauli, Romanae Ecclesiae subveniret, seseque pro fide et religione christiana periculis tradere non timeret [(1981) 2Kb] . Timebat enim gens illa hujus nostrae terrae habitationem, utpote quae de locis sanissimis ad loca infirma transmearet.

Beatus autem ille episcopus, non loci infirmitatem, sed tantae Ecclesiae sublimitatem ascendere mutuebat. Sic enim et Moyses fecisse legitur; quem cum Dominus Israelitico populo praeponere voluisset, ait: »Obsecro Domine, mitte [Col. 1112B] quem missurus es (Exod. IV, 13).« Victus tandem eorum precibus, quod illi postulabant, se sub hac conditione facturum esse promisit. »Ego, inquit, 609 Romam vado; ibique si clerus et populus sua sponte me sibi in pontificem elegerit, faciam quod rogatis: aliter electionem nullam suscipiam [(1982) 1Kb] .« At illi gavisi confirmant sententiam, et laudant conditionem. Illis autem diebus, erat ibi monachus quidam Romanus, Ildebrandus nomine, nobilis indolis adolescens, clari ingenii, sanctaeque religionis [(1983) 1Kb] . Inerat autem ille, tum discendi gratia, tum etiam ut in aliquo religioso loco sub beati Benedicti Regula [Col. 1113A] militaret. Hunc igitur beatus episcopus vocavit ad se, cujus propositum, voluntatem et religionem mox ut cognovit, rogatus eum ut simul cum eo Romam rediret. Cui ille: »Non facio,« inquit. Respondit episcopus: »Quare non?« At ille: »Quia non secundum canonicam institutionem, sed per saecularem et regiam potestatem Romanam Ecclesiam accipere vadis.« Ille autem, ut erat natura simplex atque mitissimus, patienter ei satisfecit, reddita de omnibus, sicut ille voluerat, ratione. Quo nimirum in facto beati Petri apostoli, cujus successor mox ipse futurus erat, imitatorem se gessit. Cum enim Cornelium baptizasset, hominem scilicet gentilem, et a religione Judaeorum extraneum, ab aliis apostolis reprehensum, quod ad hominem intravit praeputium [Col. 1113B] habentem, non dedignatus est de omnibus reddere rationem (Act. X).

Et tunc episcopus Romam veniens praedictum monachum secum adduxit, multum in hoc ipso B. Petro apostolo serviens, quod illum hominem secum reducebat, cujus consilio et sapientia Romana Ecclesia aliquando regenda et gubernanda erat. Hic est enim Gregorius VII papa, cujus prudentiam, constantiam et fortitudinem, cujus pugnas et labores enarrari alterius temporis et operis est [(1984) 1Kb] . Et secundum Romanam consuetudinem cum magnis laudibus a clero et populo in pontificem electus est. Deinde vero in B. Petri apostoli cathedram elevatus, divina, ut opinor, operante providentia, mutato nomine, Leo vocatus est. Vicerat enim Leo de tribu [Col. 1113C] Juda, a qua iste Leo originem ducens, factis fortissimis, bestiarum ad nullius timeret incursum. Cujus quidem rugitus mox terram commovit, terruit sacrilegos, turbavit, et conjugatorum exercitum vulneravit. [(1985) 1Kb] Iste enim beatificus pontifex, sancti Spiritus igne inflammatus maxime contra Simoniacosn exarsit, et ut clericorum ordo caste et religiose viveret, antiquos canones confirmavit, multum hoc ipso, ubi necessarium fuit, dispensatorie condescendens, et parva indicta poenitentia, apostolica auctoritate, de praeteritis parcens, ne tale ulterius committerent admonebat. Hoc autem in exemplum suscipi non oportet, quod pontifex non voluntate, sed necessitate agebat, nisi et causa fortasse et similis [Col. 1114A] sit, quia multoties Ecclesiae rectores ea tolerare cogit, quae corrigi non possunt. Quanta ei benignitas circa omnes, quanta humilitas, quanta mansuetudo, quam largus, quam affabilis, quam omnibus compatiens fuerit, quis dicere valeat? Omnibus omnia factus est, ut omnes lucrifaceret (I Cor. IX). Sermo ejus sale conditus, et mulcebat pios, et terrebat impios [(1986) 1Kb] .

Sed jam nunc ad ea veniamus, quae per eum Dominus operatus est; non quod omnia scribere velimus, quae de eo audivimus, vel etiam scripta reperimus [(1987) 1Kb] . Multa nobis beatus Gregorius papa, cujus superius mentionem fecimus, de hoc viro narrare solebat, a quo et ea, quae usque modo dixi, magna ex parte me audisse memini. Qui cum nobis [Col. 1114B] audientibus aliquando de ipso loqueretur, coepit nos increpare, et me praecipue, ut mihi videbatur (siquidem in me oculos intentos habebat), quoniam beati Leonis facta silentio perire pateremur, et quod ea non scriberemus, quae Romanae Ecclesiae 610 ad gloriam, et multis audientibus forent ad humilitatis exemplum. Sed quoniam in commune verba fundebat, et nulli nostrum specialiter hoc agere jubebatur, nemo fuit qui ea scriberet quae omnibus scribenda mandabat. Nec ego quidem nunc ea scripsissem, nisi quodammodo, ut ea scribere coactus essem, sicut in sequentibus manifestabo. Pareat mihi uterque pontifex, quoniam utrumque me in hoc offendisse cognosco. Hoc igitur primum dicamus, quod in partibus Galliae, admirabili Dei providentia per [Col. 1114C] eum factum audivimus. Cum enim beatus Leo ibi concilia celebraret, multique ibi episcopi de Simoniaca haeresi accusarentur, inter caeteros accusatus est quidam, qui prae caeteris suspectus amplius habebatur: sed cum ejus accusatio certis indiciis probari non posset, adjuravit eum pontifex, ut ipse de seipso diceret veritatem; qui cum veritatem dicere nollet, et suam iniquitatem modis omnibus celare conaretur, ait ad eum beatus Leo: »Si ergo, ut asseris, Simoniacus non es, et si in Spiritum sanctum non peccasti, dic mihi, si potes: Gloria Patri, et Filio, et Spiritui sancto.« Cumque ille dixisset »Gloria Patri, et Filio,« quamvis multum conaretur, nullo modo et Spiritui sancto dicere valebat, atque idipsum [Col. 1115A] saepius repetens cum aperto ore Spiritum sanctum nullatenus nominare potuisset, omnibus, qui aderant, manifestum apparuit, in Spiritum sanctum eum deliquisse, cujus nomen dicere non valebat [(1988) 1Kb] . Omnes igitur in commune Deo gratias agebant, qui tam novum signum, tamque inauditum miraculum eis ostendere dignatus fuerat. Hujus itaque judicio nonnulli perterriti, ipsi per se ad pontificem veniebant, seque ipsos accusantes suas conscientias ei revelabant. Tunc quoque Cluniacensis abbas, bonae spei adolescens, cum a beato Leone interrogaretur si de illa sua tanti coenobii praelatura aliquando ambitionem habuisset, ut veritatis discipulus, id quod erat respondit, dicens: »Secundum carnem quidem habui, secundum spiritum non [Col. 1115B] habui.« Quae responsio tam grata, tamque laudabilis omnibus fuit, ut statim prae nimio gaudio in omnium corde scriberetur; seque vicissim, quid responderit interrogabant, et eadem ipsa verba tenere valuissent. Ipse autem non senex, et plenus dierum, cunctis venerabilis, cunctisque amabilis, idem ipsum monasterium venerabile sapientissime regit adhuc, vir per omnia laudabilis, difficilis comparationis et singularis religionis. Aliud quoque miraculum de eodem pontifice beatum Gregorium dicentem audivi; quod ego quidem nullatenus praetermittendum puto. Habuerat, inquit, beatus Leo magistrum quemdam, virum sapientem, et bene religiosum, qui unum scyphum ligneum ei mandavit, postquam Romanae Ecclesiae pontificatum suscepit. Hunc autem scyphum [Col. 1115C] pontifex venerabiliter charum habebat, et pro beati Remigii veneratione, cujus ille scyphus dicebatur, libentius in illo, quam in vasis aureis et argenteis bibere solebat. Factum est autem, ut incaute positus in terram cadens, in duas partes divideretur. Cum autem secundum consuetudinem beatus pontifex vinum sibi afferri jussisset, stabat pincerna facie turbatus, sibique conscius de damno, quod sibi acciderat. Cui pontifex: »Quid habes?« At ille: »Quia scyphus [Col. 1116A] fractus est.« Dixitque beatus Leo: »Vere fractus?« Et pincerna: »Fractus, mi domine.« Cui ipse: »Affer, inquit, illum ad me.« Qui cum attulisset, suscepit eum pontifex in manus suas, et coaptans particulas ad se secundum convenientias, quibus prius ad invicem sibi haerere videbatur, tenuit eum paulisper in manibus; deinde vero sanum et integrum reddidit ministro, et ait: »Vade, et misce« Huic autem miraculo beatus Gregorius interfuit, nobisque narravit. Cui alius quidam non tantae auctoritatis vir, se nihilominus interfuisse et vidisse, postea mihi dixit.

Cum autem beatus Leo Romae esset, et sedem apostolicam in pace rexisset, multi ex Apuliae finibus veniebant, oculis effossis, naribus abscissis, manibus [Col. 1116B] pedibusque truncatis, de Northmannorum crudelitate miserabiliter conquerentes. Unde factum est, ut vir mitissimus, pietate et misericordia plenus, illi tam immensae miserorum afflictioni compatiens, illius gentis superbiam conaretur humiliare [(1989) 1Kb] . Collecto igitur modico quidem, sed fortium militum suae gentis exercitu, super Northmannos praeliaturus vadit [(1990) 1Kb] ; zelum quidem Dei habens, sed non fortasse secundum scientiam. Utinam non 611 ipse per se illuc ivisset [(1991) 2Kb] . Sed quid multa? Conveniunt utriusque partis exercitus, multi cum paucis pugnaturi [(1992) 1Kb] . Fit caedes immensa, multus hinc et inde sanguis effunditur; isti fortitudine, illi multitudine instant. Poterant isti dicere in morte sua, quod Salvatorem nostrum dixisse legimus in [Col. 1116C] passione sua: Non haberent in nos potestatem, nisi datum eis fuisset desuper. Sed quid est hoc, quod boni vincuntur, et mali vincunt? »O altitudo divitiarum sapientiae, et scientiae Dei, quam incomprehensibilia sunt judicia ejus, et investigabiles viae ejus!« (Rom. XI, 33.) Superantur illi, qui pro justitia pugnant; superant illi, qui justitiam impugnant. De talibus tamen Apostolus nos consolatur, dicens: »Scimus quoniam diligentibus Deum omnia cooperantur [Col. 1117A] in bonum (Rom. VIII, 28);« sive moriantur, sive vivant, quidquid eis accidat bonum est illis; omnia cooperantur in bonum. Et quidem melior est mors quam vita iis de quibus dicitur: »Pretiosa in conspectu Domini mors sanctorum ejus (Psal. CXV, 6):« quod omnes, qui pro justitia moriuntur inter martyres computantur: »Collocet eos Dominus cum principibus populi sui (Psal. CXII, 8).« Multa praeterimus, et ex multis pauca colligimus; quoniam non totum, sed partem de toto scribere jussi sumus. Ecce subito fama volat, repletur terra, narratur ubique praelium esse factum, Christi milites et sanctorum exercitum esse superatum. Tunc vero miserandus pontifex Beneventum petit civitatem utique beato Petro fidelem et familiarem [(1993) 1Kb] . Audito itaque [Col. 1117B] adventu pontificis, tota civitas obviam ivit, viri et mulieres, juvenes et virgines, senes cum junioribus, non quasi ad processionem, sed velut ad lacrymas et plorationem; stant attoniti, spectant de longe venientes; et jam pontifex appropinquabat, episcopis et clericis tristi vultu et inclinata facie procedentibus [(1994) 1Kb] . Postquam autem papa venerabilis venit inter eos, et elevata manu eis benedixit, clamor et ululatus tollitur in coelum, tota terra resonat fletu atque plangore. Tali itaque processione civitatem ingreditur, talique psalmodia ad ecclesiam venit. Aliquanto autem tempore ibi commoratus, Romam revertitur, atque per singulas civitates fletus et lacrymae innovantur [(1995) 1Kb] . Quis enim se a lacrymis cohibere poterat, qui eum cum tali exercitu euntem [Col. 1117C] viderat; postea vero illa tam nobili militia desolatum, cum solis clericis redire videbat?

Veniens igitur Romam, ad beati Petri apostoli ecclesiam quantocius festinavit, suppliciter multumque devote eorum animas ei commendans, qui pro ejus amore, sibi usque ad mortem obedientes, pro defendenda justitia, proprium sanguinem fundere non timuerunt. Cumque ibi moraretur, per revelationem in somnis ostensum est illi quod cito de hoc mundo exire debuisset. Jussit igitur episcopos et cardinales, aliosque clericos vocari ad se, et benigne satis hortatus est eos ut caste viverent, et contra Simoniacam haeresim viriliter pugnarent, et ait eis: »Sciatis, fratres mei, quod post paucos dies ego de hoc saeculo exiturus sum; hac enim nocte ego infelix, et [Col. 1117D] hujus Ecclesiae sede indignus, per visionem fui in alia vita, pro qua jam taedet me habitare in ista. [Col. 1118A] Gaudeo vero vehementer, quod vidi ibi inter martyres Christi illos fratres, et amicos meos, qui me in Apuliam secuti pro defensione justitiae mortui sunt. Erant autem bene ornati, palmas in manibus habentes, ut per hoc eos victores esse intelligant, qui eos victos 612 esse putabant. Et revera »omne enim, quod natum est ex Deo, vincit mundum, et haec est victoria, quae vincit mundum, fides nostra (Joan. V, 4).« Clamabant autem omnes magna voce ad me dicentes: »Veni, dilecte nobis, et mane nobiscum; quia hanc tantam gloriam per te consecuti sumus.« Audivi autem ex adversa parte alios quosdam dicentes: »Nequaquam, sed die tertia venies ad nos.« Si ergo post diem tertium in hac vita fuero, sciatis, hoc non fuisse verum, quod vidi.« Nemo autem [Col. 1118B] miretur, si maligni spiritus eum, cui tam laeta nuntiabantur, in visione terrae oblectari voluerunt, qui ipsum Dominum et Salvatorem nostrum quondam adire ausi fuerunt. Sic enim ipse Dominus ait: »Venit enim princeps mundi hujus, et in me non habet quidquam (Joan. XIV, 30).« Deinde vero ait: »Ite, fratres mei, unusquisque in domum vestram, crastina autem die revertimini ad me.« Tota autem illa nocte oravit ad Dominum procumbens super genua sua. Mane autem facto, tumulum sibi parari jussit. Convenerunt iterum episcopi et sacerdotes, sicut hesterna die vir ille beatissimus eis praeceperat; quibus in ecclesia residentibus, ipse in lecto sedens. ait: »Audite me, fratres, et coepiscopi nostri, simulque omnes, qui huc convenistis: ante omnia praecipio [Col. 1118C] vobis ut terras Ecclesiae, vineas, castella, domos, caeterasque res Ecclesiae non vendatis, nullusque sibi per possessionem eas defendere velit. Non habeatis usum jurandi: cavete a consanguineis vestris. Servis B. Petri, qui huc veniunt, injuriam non faciatis, nec eos in negotiis decipiatis. Date decimas libenter de omnibus quae possidetis.« Deinde conversus ad crucem, magnas preces pro omnibus fudit ad Dominum, suppliciter rogans, et deprecans, ut omnia eorum peccata eis dimittere dignaretur. Et cum hoc fecisset, iterum aspiciens in coelum, dixit: »Domine Jesu Christe, Pastor bone, qui pro nobis servilem formam induisti, et ad conversionem gentium duodecim apostolos elegisti, et beato Petro apostolo tuo dixisti: »Quodcunque ligaveris super [Col. 1118D] terram, erit ligatum et in coelis; et quodcunque solveris super terram, erit solutum et in coelis [Col. 1119A] (Matth. XVI, 19);« ego indignus vicarius ejus deprecor immensam clementiam tuam, ut illos servos fratres meos, qui pro amore justitiae interfecti sunt, ab omnibus eorum peccatis absolvas, et in beatorum requiem introducas. Hos enim, Domine, quos ego excommunicavi, tu absolve, et ad veritatem converte: Simoniacam haeresim ac omnem haereticam pravitatem destrue: fideles tuos Beneventanos, qui in tuo nomine tam honeste me susceperunt tamque affluenter mihi servierunt, et caeteros omnes tuos fideles benedicere, et custodire dignare, quoniam tu es Deus benedictus in saecula saeculorum. Amen.« Postquam autem a locutione quievit pontifex, paulurum ibi commorati, redierunt omnes unusquisque in domum suam. Tota autem illa nocto, sicut et in [Col. 1119B] superiori, in vigiliis, et oratione permansit. Altera autem die, tertia videlicet, quae beati Leonis summi pontificis in hac vita ultima erat, multo majori frequentia convenerunt omnes. Surgens autem beatus pontifex perrexit ante altare, et quasi unius horae spatio multum lacrymans perstitit in oratione; inde vero ad lectum rediens, brevem sermonem fecit eis. Quo peracto, vocavit episcopos ad se, et facta confessione, suscepit corpus et sanguinem Domini nostri Jesu Christi. Tunc reclinavit se ad lectulum, et paulo post obdormivit in Domino. Surgens autem unus de episcopis tetigit eum, putans quod adhuc viveret et dormiret. Cumque eum jam obiisse cognoscerent, mox undique convenerunt, et fecerunt planctum magnum super cum. Obiit autem beatus pontifex [Col. 1119C] XIII Kal. Maii [(1996) 1Kb] , regnante Domino nostro Jesu Christo, cui cum Patre, et Spiritu sancto est honor, et gloria in saecula saeculorum. Amen.

Altera autem die post excessum beati Leonis, advenit mulier quaedam de Tusciae partibus: quae cum per gradus sursum ascenderet, coepit vexari a daemonio, et diras voces magnosque ululatus emittere. Cumque beatum Leonem nominasset, ad tumulum ejus ab his qui ibi erant, tracta est. Unus autem episcoporum interrogavit daemonem qui eam vexabat, dicens: »Adjuro te per viventem et regnantem in saecula ut dicas nobis si Leo papa inter sanctos habet potestatem.« At ille respondens, ait: »Vere inter sanctos est Leo de quo interrogas, et magnam inter [Col. 1119D] eos habet potestatem, et ipse maleficus hodie me de hac domo ejicit, quam ego jam per novem annos, et menses duos in mea habui possessione.

Tunc autem mulier alia quaedam infelix, quae ibi erat, coepit beato Leoni derogare et dicere: »Leo papa fugabit daemonia, qui tot homines occidere fecit? Illa namque hora, qua ipse daemonia fugabit, ego utique ero regina et omnes eos resurgere faciam, quos ipse suo facinore interemit.« Vix autem illa verba finierat, et statim a daemonio arrepta, mirabiliter vexari coepit. Mox autem illa alia mulier liberata est, quam de Tusciae partibus convenisse diximus. [Col. 1120A] Tunc omnes 613 qui aderant, in stuporem et admirationem conversi, coeperunt clamare et dicere: »Sancte Leo, parce nobis; sancte Leo, indulge nobis; et quia multum peccavimus, miserere nobis.« Eadem autem hora duo quoque contracti sanati sunt, qui per se ambulare non poterant. Ipsa autem eadem die jam circa vesperam, venit ad tumulum beati viri homo quidam surdus et mutus, qui etiam ad cumulum tanti mali paralysi gravissima tenebatur. Statim autem ut ad tumulum accessit, sanus et incolumis factus, loquelam pariter et auditum recepit. Multa quidam et alia miracula eisdem ipsis diebus per beatum Leonem Christus Dominus operatus est, ut cujus meritis esset nobis suis fidelibus revelaret. Illud quoque miraculum praetereundum non est, quod [Col. 1120B] Joannes, vir egregius, Portuensis episcopus, mihi narravit. Dicebat enim quod de partibus Transalpinis curiae civitatis episcopus, eisdem fere diebus Romam venerat, in cujus comitatu erat quidam homunculus, qui ab infantia mutus nunquam locutus fuerat. Hunc autem servientes episcopi inter sarcinarios secum forebant, quoniam ad sarcinas custodiendas fidelis valde et idoneus erat. Die autem quadam, cum adhuc praedictus episcopus in Urbe moraretur, mutus ille, de quo diximus, beati Petri ecclesiam ingressus est; qui cum ad beati Leonis sepulcrum turbas omnium undique confluere conspexisset, ipse quoque accessit illuc. Tunc vero circumstantes intelligentes quod mutus esset, ut talibus hominibus facere solent, signis ei quibusdam innuere [Col. 1120C] coeperunt, ut se ad beati viri sepulcrum humiliaret, et pro sua salute Salvatorem omnium exoraret, significantes ei hoc esse sepulcrum, in quo beatus Leo quiescebat. Palam enim illius virtutis fama ubique divulgata erat, et multi undique illuc venientes a variis aegritudinibus sanabantur. Cumque diutius ibi jaceret, somno gravatus obdormivit. Post paululum vero expergefactus surrexit, tamque absolute loqui coepit, ac si nullum linguae impedimentum alioquin passus fuisset. Stupent omnes, gaudent et exsultant, nec eum semel audivisse sufficit: juvat enim interrogare, et eum loquentem et respondentem audire. Tandem ad socios revertitur: qui postquam eum loquentem audiunt, laeti valde, cum magna [Col. 1120D] admiratione ante episcopum eum ducunt. Interrogat eum episcopus qualiter haec ei omnia evenissent? Narrat ille cuncta per ordinem, et dicit: se vidisse beatum Leonem; et cum ante ejus tumulum obdormisset, ille veniens, in ore illius digitos posuit, et diu ligatam linguam absolvit.

Nunc autem tempus admonet, ut quod superius promisi, exponam; videlicet quod ego non sine imperio ista dictaverim. Hac enim praeterita Quadragesima cum Romae essemus, vir valde venerabilis, Joannes Tusculanensis episcopus, quodam die cum ad Ecclesiam convenissemus, venit ad me ubi ego [Col. 1121A] stabam, praesente Ubaldo, viro religiosissimo, Sabinensi episcopo, et aliis quibusdam, et dixit mihi: »Ego ad te nuntius missus sum.« Stabam autem ego attentus quid mihi dicere voluisset. Tunc ille: »Mandat, inquit, tibi Leo papa ut des illi centum millia solidorum.« At ego: »Quid narras, inquam?« Et ait: »Verum dico tibi, sic tibi mandat.« Et tunc ea quae viderat mihi per ordinem narrare coepit. »Hac, inquit, nocte, cum ego dormissem, beatus Leo cum pontificali apparatu mihi in somnis apparuit, dicens: »Vade, et dic Signiensi episcopo ut det mihi centum millia solidorum.« Cumque ego intra me cogitarem te tam divitem non esse ut tantam pecuniam ei dare potuisses, ille meam cogitationem intelligens, ait: »Vade, et dic ei ut det mihi centum millia aut quinquaginta [Col. 1121B] millia.« Haec mandat tibi: vide ergo quid ei respondeas.« Tunc ego sollicitus cogitare coepi quid haec talis visio mihi significaret. Et post paululum interrogavi episcopum, si beatus Leo me illam pecuniam dare, aut mutuari, aut reddere jussisset? Et ille respondit: »Non, sed dare.« Tum ego aliquantulum confortatus sum: multum enim distat an dare, an reddere aliquid debeamus. Timebam enim ne forte in aliquo eum offendissem, quod ex debito solvere et necessario reddere debuissem. Memineram praeterea quod ejus festivitas olim in nostra ecclesia celebraretur; in qua, quoniam ego me negligenter habui, tota ibi festivitas ipsa cessavit. Parcat ipse mihi, quoniam non parum me in hoc peccasse cognosco. Cum autem ab ecclesia domum redirem, et [Col. 1121C] hanc visionem nostris clericis narrassem, eadem mihi exposuerunt quae jam ego ipse mente conceperam. Dixerunt enim: »Nos nullam aliam pecuniam hanc esse putamus, quam beatus Leo a te requirit, nisi ut de eo aliquid scribas, quod ejus memoriae [Col. 1122A] conveniat: haec est enim pecunia tua, neque ipse alia pecunia indigere videtur. Placuit mihi quod meo intellectui aliorum quoque intellectus concordabat. Et scientia in pecunia significatur, quod in Evangelio quoque eo loco intelligitur, ubi Salvator noster servis suis talenta partitur. Sed quare centum millia, vel quinquaginta millia requirit? Horum enim duorum numerorum alter est perfectus, alter imperfectus. Centies namque mille, vel millies centum fiunt centum millia, qui uterque numerus, id est centum et mille, ideo perfectus est, quia non habet ubi crescat. Omnis enim res tandiu imperfecta est, quandiu in aliquo crescere potest: centenarius autem, vel millenarius 614 numerus replicari quidem potest, crescere autem non potest. Est igitur perfectus: [Col. 1122B] omnis enim qui numerat, postquam venit ad centum vel ad mille, ibi finem facit, iterumque ab uno numerare incipit. Quinquagenarius autem numerus imperfectus est, quia in medio centenario positus est, neque finem facit, et ultra se tendere potest. Quod igitur vir beatissimus mandavit mihi ut darem sibi quinquaginta millia solidorum, quoniam, ut sibi videbatur, et ei, cui ipse loquebatur, centum millia dare non poteram, quid aliud significat, nisi ea quae ad ipsius laudem et gloriam pertinent perfecte narrare inciperem? Dedi igitur ei solidorum quinquaginta millia, quia dare non potui centum millia, id est quia perfecte omnia narrare non potui. Precor autem, beatissime pontifex, ut grata habeas haec munuscula mea; tuisque sanctis [Col. 1122C] precibus obtineas apud Jesum Christum Salvatorem nostrum, ut dimittat mihi delicta mea. Qui cum Patre, et Spiritu sancto vivit et regnat Deus in saecula saeculorum. Amen.




[Col. 1121]
RESPONSIO Ad eam questionem: Cur corruptus tunc temporis Ecclesiae status
[Col. 1121]

Restat autem ut nunc ad eam quaestionem respondeamus, ad quam nos superius responsuros fore [Col. 1121D] promisimus. Diximus enim: Jam nunc a temporibus beati Leonis sic Ecclesiam fuisse corruptam, ut vix aliquis inveniretur qui vel Simoniacus non esset, vel a Simoniacis ordinatus non esset [(1997) 1Kb] . Unde etiam usque hodie inveniuntur quidam qui, male argumentantes et Ecclesiae dispensationem non bene intelligentes, ab illo jam tempore sacerdotium in Ecclesia defecisse contendant. Aiunt enim: Si omnes tales erant, id est si omnes vel Simoniaci, vel a Simoniacis ordinati erant, vos, qui nunc estis? aut unde venistis? Per quos nisi per illos intrastis? Non [Col. 1122C] fuit via aliunde: ergo illi, qui vos ordinaverunt, ab illis et non ab aliis suos ordines susceperunt, qui vel [Col. 1122D] Simoniaci erant, vel a Simoniacis ordinati erant. Haec est igitur quaestio cui nos respondere debemus.

Sed prius, quid sint Simoniaci et unde dicantur, dicere oportet; deinde vero, quia multum distat inter Simoniacos et eos qui ordinantur a Simoniacis: si tamen non eos Simoniacos esse cognoscunt, quis enim episcopum aliquem Simoniacum esse non dubitat, si ab eo ordinatur, parum quid in ordine distat ab eo a quo ordinatur [(1998) 1Kb] . Scit enim cum furem esse et latronem, nihilque aliud in sua ordinatione [Col. 1123A] suscepisse, nisi maledictionem et maledicendi potestatem [(1999) 1Kb] . Sic enim Simoniaci omnes ordinantur, sicut ipse Simon ordinatus est, cui in ipsa ordinatione beatus Petrus ait: »Pecunia tua tecum sit in perditionem, quia existimasti donum Dei pecunia possideri: Non enim est tibi pars neque sors in sermone isto (Act. VIII, 20).«

Sunt igitur Simoniaci, qui donum Dei, id est gratiam Spiritus sancti, emere contendant: sive enim emant, sive non emant, si tantum pecuniam offerant et aliquid pro hac gratia dare promittant, Simoniaci sunt. Nam neque ipse Simon aliquid emit: non enim fuit, qui venderet; sed tamen quia emere voluit, maledictus est; quam utique maledictionem omnibus suis discipulis haereditariam reliquit. Ab hoc [Col. 1123B] autem Simone Simoniaci dicuntur, quicunque in hoc facto imitantur. Hic enim Simon baptizatus a Philippo adhaerebat ei. Qui cum vidisset ab apostolis multas virtutes et miracula fieri per manus impositionem, obtulit eis pecuniam, dicens: »Date vos hanc potestatem mihi, ut cuicunque manum imposuero, accipiat Spiritum sanctum (Ibid., 19).« Cui, ut modo superius diximus, beatus Petrus ait: »Pecunia tua tecum sit in perditionem; quia 615 existimasti donum Dei pecunia possideri. Non est enim tibi neque pars, neque sors in sermone isto.« Haec est igitur ordinatio Simonis. Sic ordinantur Simoniaci, qui pecuniam offerunt. Quare? Quia existimant donum Dei pecunia possideri. Sed quam benedictionem suscipiunt? Dicat beatus Petrus, [Col. 1123C] cujus vox efficacissima est, cujus maledictio interiora penetrat: »Pecunia, inquit, tua tecum sit in perditionem.« Haec benedictio datur eis; haec oratio eorum nefandis capitibus imprecatur: sic benedicuntur, sic consecrantur, sic ordinantur [(2000) 1Kb] . Statim enim ut pecuniam offerunt, cuique offerant, adest apostolus eorum consecrator. Nam etsi a catholicis sacrentur episcopis quod quidem saepe contingit), adest tamen apostolus inter eos: dicant illi [Col. 1124A] quidquid velint; fundant sanctum chrisma super capita eorum, Simon tamen Petrus non mutat sententiam; quia non ignorat quid sibi attulerint: illi benedicunt, iste maledicit; decipiuntur illi, hic autem decipi non potest. Putant illi eos esse catholicos, putant canonice electos, ac per hoc eis benedicunt: si enim eos cognovissent, ipsi quoque cum apostolo dixissent: »Pecunia tua tecum sit in perditionem.« Merito igitur eorum benedictio in maledictionem convertitur; quia non ad labia, sed ad cor respicit Deus. Hoc enim timebat Jacob, cum a matre ad patrem mitteretur ut ei nescius benediceret, ait: »Nosti, quod frater meus Esau homo pilosus sit, et ego lenis. Si attrectaverit me pater meus et senserit, timeo ne putet me sibi voluisse [Col. 1124B] illudere, et inducat super me maledictionem pro benedictione (Gen. XXVII, 11).« Sed non erat ei timendum, quia a matre mittebatur. Isti autem non mittuntur a matre, isti non mittuntur ab Ecclesia, qui Isaac illudunt, qui episcopos decipiunt, qui furtim et per latrocinium patris benedictionem subripere volunt. Unde (et non immerito) inducitur super eos maledictio pro benedictione. Illi enim soli mittuntur a matre, illi mittuntur ab Ecclesia, qui non per pecuniam, non per aliquam promissionem, non per saecularem potestatem, sed sola cleri et populi electione [(2001) 1Kb] , et ipsa pura et sine pravitate, mittuntur ad patres, mittuntur ad episcopos ut ab eis benedicantur et consecrentur.

Diximus igitur de consecratione Simoniacorum, [Col. 1124C] quomodo ordinantur, quomodo consecrantur, quomodo apostolus Petrus eis maledicit, quomodo episcoporum benedictio in maledictionem eis convertatur. Sic igitur ordinati, sic consecrati, sic maledicti, sic lucro infecti ad sibi commissas Ecclesias veniunt: ubi, si tamen manifeste tales sint, praeter baptismum et sana consilia, quae ipsi quoque saepo dant, quidquid agunt, vanum et inutile est [(2002) 3Kb] . Haec autem qualiter intelligantur, amodo disseremus.

[Col. 1125A] Baptismus namque a quecunque detur, bonus est; quia non in fide dantis, sed in suscipientium fide consistit. Ubi autem fides catholica non est, ibi baptismus non operatur. Unde et qui extra Ecclesiam baptizatur, non solvitur a peccatis. Nusquam enim, nisi in Ecclesia fit remissio peccatorum, sic tamen, si corpore quoque et conversatione ad eam redeat, a qua mente non recesserat; alioquin si extra Ecclesiam baptizatur et extra maneat, 616 et cum baptizatur, redeundi voluntatem non habeat, huic tali homini nec ad momentum quidem fit remissio peccatorum. Sed quid mirum? Cum illi quoque, qui intus baptizantur (qui etiam absque dubio a peccatis omnibus emundantur) si inde exeant, et priusquam moriantur, ad eum non redeant, pereant [Col. 1125B] in aeternum. Hoc autem significavit illa arca, in qua intus posita, salvata sunt omnia, extra vero inventa, perierunt omnia. Audi etiam quid Dominus dicat: »Ego sum vitis, et vos palmites: qui manet in me, et ego in eo, hic fert fructum multum: si quis in me non manserit, mittetur foras sicut palmes, et arescet, et colligent eum, et in ignem mittent, et ardet (Joan. XV, 5).« Si ergo Christus vitis est, palmites vero Christiani: sicut palmites vivere non possunt, si separentur a vite, ita neque Christiani si separentur a corpore Christi. Corpus Christi Ecclesia est: qui ergo non vult separari a Christo, maneat in corpore Christi, ut possit esse membrum Christi. Si enim non manserit in corpore Christi, si non manserit [Col. 1125C] in Ecclesiae unitate, »mittetur foras, sicut palmes, et arescet.« Et quid amplius? »Et colligent eum maligni spiritus.« Illis enim traditur, qui ab Ecclesia separatur. Sed quid illi facient? »Et in ignem mittent.« Ad quid? »Ut ardeat.« Verba Christi sunt, alios canones non quaeramus.

Manifestum est itaque quod ab Ecclesia divisus, nemo salvabitur, sive in ea, sive extra eam baptizatus fuerit. Unde hoc? Dicat iterum ipse Dominus: »Si quis in me non manserit, mittetur foras sicut palmes, et arescet, et colligent eum, et in ignem [Col. 1126A] mittent et ardet.« Si ergo ille perit qui aliquando in Christo fuit, sed in eo non manet, quomodo ille non pereat, qui nunquam in eo fuit, nec in eo mansit? Qui enim extra Ecclesiam baptizatur, nisi priusquam de hac vita exeat, Ecclesiae societur, hic nunquam fuit, vel erit in Christo; quia nunquam fuit, vel erit in corpore Christi [(2003) 1Kb] . Membrum namque Christi non est, nisi in corpore Christi. Si enim separetur a corpore Christi, non est membrum Christi. Corpus autem Christi extra Ecclesiam non est, alioquin ipsa Ecclesia esset extra seipsam (si quidem ipsa Ecclesia est corpus Christi); quod est inconveniens. Baptismus igitur extra Ecclesiam dari potest, prodesse autem non potest. Baptismus enim, qui extra Ecclesiam datur, formam quidem sacramenti [Col. 1126B] habet, virtutem autem sacramenti non habet. Formam quidem habet, quia fit in nomine Patris, et Filii, et Spiritus sancti. Virtutem autem non habet, quia remissionem peccatorum non operatur [(2004) 1Kb] .

Quare ergo non rebaptizantur, qui ab haereticis veniunt? Vis audire quare? Quia formam baptismi habent, id est, quia jam ad invocationem Trinitatis ex aqua regenerati sunt. Restat nunc ut et Spiritu sancto regenerentur, qui operetur in eis remissionem peccatorum, quod illa forma visibilis dare non potuit: »Nisi enim quis renatus fuerit ex aqua et Spiritu sancto, non intrabit in regnum Dei (Joan. III, 5).« Utrumque ibi necessarium est, et forma sacramenti, et virtus sacramenti. Utrumque necessarium [Col. 1126C] est, et aqua, et Spiritus: nam neque aqua sine Spiritu, neque Spiritus sine aqua solvit hominem a peccatis. Forma sacramenti et intus et extra dari potest; virtus autem sacramenti nonnisi intra Ecclesiam datur [(2005) 1Kb] . Unde SS. Romani pontifices, Spiritu Dei pleni, admirabili providentia constituerunt, ut hi qui ab haereticis veniunt, quoniam formam baptismi habent, non rebaptizentur; quia vero virtutem hujus sacramenti non habent, ad invocationem sancti Spiritus, qui ab haereticis dari [Col. 1127A] non potest, per manus impositionem, sacrosancto chrismate confirmentur [(2006) 1Kb] . Quaeris fortasse auctoritatem? Dabitur tibi; et hoc quidem necessarium est, quoniam in hac sententia non omnes concordare videntur; videlicet, ut quia ab haereticis veniunt, rebaptizari quidem non debeant, sacro autem chrismate confirmari iterum debeant; praesertim cum beatus Augustinus dicat, 617 quod »nulli sacramento injuria facienda sit;« in qua re multum ab aliis dissentire videtur. Quid est enim injuria sacramenti, nisi sacramenti reiteratio? Quod autem quaedam sacramenta reiterentur, et exemplo abundamus et auctoritatibus: quaedam autem dixi; quia baptismi et sacrorum ordinum reiterationem fieri non licet; unde et in conciliis Africanis legitur: »Non licet fieri rebaptizationem [Col. 1127B] et episcoporum translationes.« At vero in concilio Nicaeno praecipitur de Paulianistis ut ad Ecclesiam venientes iterum baptizentur, quia ut Sabelliani realem divinarum personarum distinctionem negabant. Et eorum clerici, si digni fuerint, iterum ordinentur. In quo manifeste ostenditur hoc in his tantum, et non in aliis fieri debere. Isti enim non secundum Ecclesiae formam baptizabantur. Si enim secundum hanc formam, quam modo diximus, baptizati fuissent, non utique talis lex de eis specialiter promulgata esset; praesertim cum de aliis omnibus haereticis dicatur, ut ad Ecclesiam venientes, nec rebaptizentur, nec reordinentur sed sola episcopalis manus impositione Ecclesiae reconcilientur. Quod autem haec duo sacramenta, id est baptismus et [Col. 1127C] ordines sacri, reiterari non debeant, tota Ecclesia id sentit, nullaque inter sanctos dissensio est [(2007) 1Kb] . Unde et beatus Augustinus ait: »Manus autem impositio, sicut et baptismus reiterari non debet;« de illa manus impositione loquens, de qua ad Timotheum Apostolus dicit: »Manum cito nemini imposueris (I Tim. V, 22);« nam et chrismatis consignatio et poenitentium reconciliatio, manus impositio dicitur. Unde et sacri canones prohibent ne inter alios poenitentes manus ab episcopis clericis imponatur.

[Col. 1128A] Quod vero quaedam sacramenta reiterari liceat [(2008) 1Kb] , et frequens usus Ecclesiae, et unum beati Gregorii exemplum apertissime manifestat. Quotidie namque ecclesiarum consecrationes, non solum pro necessitate, verum etiam pro episcoporum voluntate reiterari videmus. Unde et quidem canones de ecclesiis praecipiunt, ut si altare motum fuerit, denuo consecretur. Beatus quoque Gregorius, sicut ipse testatur, consecravit Romae quamdam ecclesiam in Suburra, quoniam longo tempore ab Arianis possessa fuerat: cujus consecratio, vel reiteratio, quantum Deo accepta fuerit, virtutes et miracula ostendunt, quae ipsis diebus, quibus consecrata fuerat, ibidem Dominus operatus est. Quomodo ergo verum est, quod nullo sacramento injuria facienda [Col. 1128B] sit? Similiter autem, quod chrismatis consignatio in haereticis reiterari debeat, subsequenti sanctorum auctoritate probatur. De qua videlicet consignatione Eusebius papa sic ait: »Haereticos omnes, quicunque Dei gratia convertantur, et in sanctae Trinitatis nomine baptizati sunt, Romanae Ecclesiae regulam tenentes, per manus impositionem reconciliari praecipimus: manus quoque impositionis sacramentum magna veneratione tenendum est, quae ab aliis perfici non potest, nisi a summis sacerdotibus. Nec tempore apostolorum ab aliis, quam ab ipsis apostolis legitur, aut scitur peractam esse; neque ab aliis, sicut jam dictum est, quam ab illis, qui eorum locum tenent, perfici potest aut fieri debet. Nam si aliter praesumptum fuerit, irritum habeatur et vacuum, [Col. 1128C] nec inter ecclesiastica unquam reputabitur sacramenta [(2009) 1Kb] .« Audiamus etiam, quid tempore beati Sylvestri Romae de hac re in concilio statutum est [(2010) 1Kb] : »Eodem, inquit, tempore XIII Kalend. Juliarum die, quando memoratum magnum con ilium in Nicaea congregatum est, canonica jam facta a papa vocatione in urbem Romam, et ipse cum consilio Constantini Augusti, congregavit ducentos septuaginta septem episcopos, et damnavit iterum tam Calixtum quam Arium atque Sabellium, et constituit ut episcopum Arianum resipiscentem non aliquis [Col. 1129A] susciperet, nisi episcopus ejusdem loci eum reconciliaret, et sacrosancto chrismate per episcopalis manus impositionem S. Spiritus 618 gratia, quae ab haereticis dari non potest, eum confirmaret [(2011) 1Kb] .« Quid apertius, quid manifestius dici potuit? Nunquid nam hoc sacramentum non reiteratur? Demus adhuc et alia exempla, quatenus haec sententia, cui a pluribus contradicitur, manifestior et certior fiat. Dicat igitur papa Siricius: »Prima igitur paginae tuae fronte signasti, baptizatos plurimos ab impiis Arianis ad fidem catholicam festinare, et quosdam de fratribus nostris eosdem denuo baptizare velle, quod non licet; cum hoc et Apostolus vetet, et canones contradicant, et post cassatum Ariminense concilium, missa ad provincias a praedecessore [Col. 1129B] nostro Liberio, venerandae memoriae, generalia decreta prohibeant: quos eos cum Novatianis, aliisque haereticis sicut in synodo constitutum est, per invocationem solam septiformis Spiritus episcopalis manus impositione catholicorum conventui sociamus, quod etiam totus Oriens, Occidensque custodit [(2012) 1Kb] .« Videamus etiam quid Leo dicat, qui fidem jam perituram sua constantia et fortitudine corroboravit, cujus sententiae contradicere, ut opinor, nemo audebit. »Hi autem, de quibus scripsisti, non se baptizatos nesciunt, sed cujus fidei sint, qui eos baptizaverint, se nescire profitentur. Unde quoniam quolibet modo formam baptismatis acceperunt, baptizandi non sunt, sed per manus impositionem virtute Spiritus sancti, quam ab haereticis [Col. 1129C] accipere non potuerunt, catholicis copulandi sunt [(2013) 1Kb] .« Item idem ipse: »Nam hi, qui baptismum ab haereticis acceperunt, cum baptizati ante non fuissent, sola S. Spiritus invocatione per impositionem manuum confirmandi sunt, quia formam tantum baptismi sine S. Spiritus virtute sumpserunt. Et hanc regulam, ut scitis, servandam in omnibus Ecclesiis praedicamus, ut lavacrum semel initum nulla reiteratione violetur, dicente Apostolo: Unus Deus, una fides, unum baptisma, cujus ablutio nulla iteratione temeranda est: sed ut diximus: [Col. 1130A] Sola sanctificatio S. Spiritus invocanda, et quod ab haereticis nemo accipit, a catholicis sacerdotibus consequatur.« In Laodicensi quoque concilio sic scriptum est: »De his, qui ab haereticis convertuntur, id est Novatianis et Photinianis, sive baptizati sint illi, sive catechumeni, non ante suscipiantur quam omnes haereses anathematizassent, et praecipue illam, qua detinebantur, et tunc demum hi, qui apud eos dicebantur fideles, nostrae fidei symbolo imbuantur, et uncti sancto chrismate sic mysteriis communicent sacrosanctis [(2014) 1Kb] .« Possemus de his alias adhuc auctoritates dare, sed, ut puto, istae sufficiun

Dubitari autem potest de eo quod beatus Augustinus ait: »Nulli sacramento injuria facienda est.« [Col. 1130B] Tum idem ipse dicat: »Hos, qui ab haereticis veniunt, ideo per manus impositionem episcoporum in Ecclesiam recipi, ne forte sibi ab Ecclesia nihil collatum putarent, quod extra Ecclesiam non habuerunt.« Quid autem sit manus impositio, ipse quoque definiens, ait: »Quid, inquit, est manus impositio, nisi oratio super hominem, et ipsa manus impositio reiteratur.« Siquidem nihil aliud est manus impositio, quam oratio super hominem. Non igitur reiteretur oratio super hominem in illis sacramentis, quae reiterari non licet. Dictum est autem, quod quaedam sacramenta reiterare licet, quaedam autem non licet, et hoc quidem auctoritatibus probatum est. Dictum est etiam, quod ab haereticis venientes non nisi per manus impositionem suscipi debeant. [Col. 1130C] Et illud quidem dictum est, quod omnia sacramenta extra Ecclesiam formam quidem habeant, virtutem autem non habeant. Illud autem diximus, quod extra Ecclesiam nemo salvetur. Diximus et de Simoniacis, quando consecrantur, quod omnis benedictio in maledictionem eis convertitur. De parvulis autem haereticorum si quis interroget, quare pereant, cum baptizati sint [(2015) 1Kb] ? respondeo: Quia 619 in Ecclesia non sunt. Quod si dicat, quid illi peccaverunt, ut in Ecclesia non sint? Dico et ego: Quid paganorum et Judaeorum parvuli peccaverunt, ut [Col. 1131A] baptizari non mererentur [(2016) 1Kb] ? Ipse tamen Dominus ait: »Ego scio, quos elegerim (Joan. III, 18).« Excommunicatorum autem filii, si in Ecclesia baptizantur, nihil eis nocet parentum excommunicatio: »Filius non portabit iniquitatem patris [(2017) 1Kb] (Ezech. XVIII, 20).« Postquam tamen ad aetatem veniunt, ut jam sua peccata cognoscere valeant, ulterius a peccatis vindicari nequeunt. Quod si extra Ecclesiam baptizantur, sunt extra Ecclesiam omnes excommunicati; nisi priusquam de hac vita exeant per episcopos reconcilientur, in magno periculo mihi esse videntur. His ergo sic expeditis, de illis nunc dicere debemus, qui, quamvis non Simoniace, a Simoniacis tamen ordinati sunt. De Simoniacis namque manifestum est quod nullo modo in suis [Col. 1131B] ordinibus aliquando suscipi debeant. »Non est enim eis neque pars, neque sors in sermone Dei (Act. VIII, 21).« Apostolus est, qui loquitur. Sed dicis: Quare ergo alii haeretici in suis ordinationibus suscipiuntur, et Simoniaci non suscipiuntur? Nunquid Simoniaci sunt pejores quam Ariani, quam Novatiani, quam Donatistae, quam Nestoriani et Eutychiani? Ex his enim in ordinibus suis omnibus et episcopos, et presbyteros susceptos legimus, nec propria dignitate privatos. Dico ergo: Utrum Simoniaci pejores sint, nescio. Unum tamen scio, quia magnum scelus est vendere, vel emere Spiritum sanctum. Si enim magnum peccatum fuit vendere vel emere Christum, magnum utique peccatum est vendere vel emere Spiritum sanctum. Aequales enim sunt et Pater, et [Col. 1131C] Filius, et Spiritus sanctus. Judas est, qui vendit; Judaeus est, qui emit; utrumque autem et vendentem, et ementem de templo Dominus ejecit. Et multa quidem dispensatorie in Ecclesia fiunt pro temporis necessitate et negotii qualitate, quae utique non fierent, si districto canonicoque judicio fierent [(2018) 1Kb] . Cum de frumento et zizania Dominus loqueretur, ait: »Sinite utraque crescere usque ad messem (Matth. XIII, 30).« Magna tamen consideratione haec talis dispensatio fieri debet. Et alii quidem haeretici in suscipiendis ordinibus non errabant; sed alia causa erat atque doctrina, quae eorum fidem impediebat. Simoniacorum vero haeresis [(2019) 1Kb] et peccatum, ipsa eorum ordinatio est. Si ergo suae ordinationi reconciliantur, quae utique, ut superius ostendimus, [Col. 1131D] nihil aliud quam maledictio est, cui, nisi suae [Col. 1132A] haeresi suoque peccato, et ei, quam acceperant maledictioni reconciliantur? Non quaerant igitur reconciliationem, ne forte incurrant maledictionem. Quaerant gratiam Spiritus sancti, non ad episcopalem dignitatem, sed ad delendam iniquitatem. Merito ergo Simoniaci in suis ordinibus non suscipiuntur, quoniam in ipsis ordinibus peccaverunt. Ariani vero non in episcopali dignitate, sed in fide Trinitatis errabant, et peccabant, et alii haeretici similiter, unusquisque in sua haeresi. Soli autem Simoniaci in emendis sacris ordinibus peccant; unde et merito ipsi soli nulla ecclesiastica dispensatione in his, quibus peccaverant, suscipiuntur. Alios autem praeter hos haeresiarchas multis locis ecclesiasticae historiae in suis ordinibus susceptos legimus. Nam [Col. 1132B] et Nicaenum concilium Catharos, sive Novatianos per manus impositionem suscepit et eorum clericos in suis ordinibus manere praecepit.

De hac autem manus impositione, sine qua haeretici non suscipiuntur, satis superius diximus. Beatus quoque Gregorius Hiberis episcopis de Nestorianis scribens, ait: »Hanc igitur veritatem Nativitatis Christi, quicunque a perverso errore Nestorii convertuntur, coram sancta fraternitatis vestrae congregatione fateantur, eumdem Nestorium cum omnibus suis sequacibus, ac reliquas haereses anathematizantes; venerandas quoque synodos, quas universalis Ecclesia recipit, se recipere et venerari promittant, et absque ulla dubitatione sanctitas vestra, servatis eis propriis ordinibus, in suo coetu eos [Col. 1132C] recipiat, ut dum et per sollicitudinem occulta mentis eorum discernitis, atque eos per scientiam veram recta, quae tenere debeant, docetis, et per mansuetudinem nullam eis contrarietatem vel difficultatem de propriis ordinibus facitis, eos ab iniqui hostis ore rapiatis.« Sunt autem et multa alia, quibus hoc ipsum probari potest. Sed de suscipiendis 620 haereticis, et de propriis honoribus non privandis haec duo exempla sufficiant.

Multum digressi sumus: nunc ad propositum revertamur, et de his dicamus, qui a Simoniacis ordinati sunt. Qui enim a Simoniacis ordinantur, aut sciunt esse Simoniacos, aut putant esse catholicos. Si sciunt eos esse Simoniacos, et se ab illis ordinari permittunt, nulla venia digni sunt, ut propriis [Col. 1132D] servatis ordinibus suscipiantur [(2020) 1Kb] . Multi [Col. 1133A] enim ambitiosi esse probantur, qui alicujus honoris gratia ab illis se sacrari permittunt, a quibus se maledici non dubitant. Quis enim dubitat Simoniacos esse haereticos [(2021) 1Kb] ? Quis igitur ei parcat, qui se ab illo ordinari permittit, quem haereticum esse non dubitat? Si vero Catholicus esse putatur, et simul cum Catholicis in Ecclesia conversatur, ratum debet esse quod agit; quoniam non ad ipsum, sed ad illius devotionem et fidem respicit Deus; qui se illius manibus subjecit, quasi catholico episcopo propter Deum. Respicit etiam ad Ecclesiam, suos filios ei simplici corde offerentem. Quia enim intra Ecclesiam est, adest utique Spiritus sanctus, qui etiam per malum hominem sacros ordines operatur. Homo est, qui loquitur; sed Spiritus sanctus est, [Col. 1133B] qui sanctificat. Hoc autem totum suscipientis et offerentis fides facit. Multis enim ipsum Dominum dixisse legimus ut secundum eorum fidem fieret illis. Si ergo illi sua fide sanabantur, quare isti sua fide non consecrantur? Nihil enim hic contra fidem agitur, sed fidele est totum, quod agitur. Si enim temere vel contra fidem facerent, merito abesset Spiritus sanctus; siquidem Spiritus sanctus disciplinae fugiet fictum (Sap. I, 5). Diximus superius de Simoniaco; quia dum se Catholicum esse fingit, a catholicis episcopis consecratur, tota illa benedictio in maledictionem ei vertitur; quoniam non ad labia, sed ad cor respicit Deus: non enim est in corda eorum, ut Simoniaco benedicant. Similiter igitur econtra dicere possumus, dum Simoniacus [Col. 1133C] Catholicum se esse fingens, Catholico benedicit, quamvis ejus benedictio maledictio sit, omnis tamen ejus maledictio in benedictionem convertitur: adest enim Spiritus sanctus, qui non ad loquentis et consecrantis haeretici petitiones, sed ad suscipientis mentem et devotionem respicit. Quod si extra Ecclesiam tale aliquid contingat, non debet haec ratio ei subvenire, qui extra Ecclesiam a Simoniaco ordinatur, quamvis non Simoniacum esse putet; quoniam neque a matre Ecclesia offertur, neque ejus devotio bona est, qui extra Ecclesiam a quocunque ordinatur [(2022) 1Kb] . Manifestum est itaque de his, qui intra Ecclesiam a Simoniacis, quos tamen Catholicos esse putant, non Simoniace ordinantur, quod eorum ordinatio rata esse debet.

[Col. 1133D] Taceant igitur, qui a temporibus beati Leonis [(2023) 1Kb] papae jam sacerdotium in Ecclesia defecisse garriunt, eo quod omnes aut Simoniaci essent, aut a Simoniacis ordinati: similiter autem et de aliis haereticis intelligendum est; quia si intra Ecclesiam ordinati sunt, et Catholici esse putantur, quandiu ibi sunt, sacramenta quae agunt, rata esse debent.

Nunc autem illis respondendum est, qui quoniam [Col. 1134A] ipsos sacros ordines non emerunt, se Simoniacos non esse contendunt, quamvis ecclesias vel ecclesiarum partes emissent. Sed velim respondeant: Si per illam emptionem et venditionem ad sacros ordines pervenerunt: vel si in illis ecclesiis, quas emerunt, per illam emptionem sacra mysteria celebrandi potestatem susceperunt. Si enim ita est, vix se defendere poterunt, se Simoniacos non esse. Simoniacus enim est qui per pretium ad sacros ordines venire contendit. Simoniacus est et ille, qui eam potestatem emere nititur, per quam sancti Spiritus dona parantur. Hic autem episcopus quasi canonicam electionem, vel consecrationem, non pro sacris ordinibus, ut ipse fingit, sed pro terris et vineis, pro castellis et villis pretium dedit vel promisit. Si [Col. 1134B] hoc tali modo episcopus fieri disponebat, per pretium utique ad sacros ordines venire contendebat. Neque enim ideo hoc faciebat, ut ea solummodo quasi laicus possideret, sed potius ut episcopalem dignitatem aliquando pro ea haberet. Multo instantius hos tales, qui canonice eliguntur, post hanc talem invasionem instare videmus, ut quantocius ad 621 sacros ordines pervenire valeant. Qua in re suam intentionem apertissime manifestant, et quod illa emptio significaverit, ostendunt. Quocunque igitur tempore ad consecrationem veniant, aderit ibi beatus Petrus, qui eis more solito dicat: »Pecunia tua tecum sit in perditionem, quia existimasti donum Dei pecunia possideri (Act. VIII, 20).« Quod si ad consecrationem non venerint, sed prius poenituerint, et illa tam [Col. 1134C] prava existimatione caruerint, dubitari quidem potest an in aliis Ecclesiis praeponi aliquando debeant. Considerari tamen convenit id quod beatus Petrus dixit ad Simonem: »Poenitentiam, inquit, age ab hac tua nequitia, et roga Deum, si forte remittatur tibi haec cogitatio cordis tui (ibid., 22).« Si enim poenituisset fortasse, gratis postea habuisset, quod prius pretio habere non potuit; quamvis in his verbis apostoli sola peccati remissio significetur.

Quod autem de toto episcopatu diximus, id de singulis ecclesiis, vel earum partibus intelligimus: simile namque peccatum est et cum divite, et cum paupere fornicari. Qui enim unam ecclesiam, vel ejus partem emit, quanto libentius, si posset, totum [Col. 1134D] emeret episcopatum? Qui enim aliquam ecclesiam emit, illam utique potestatem emit, de qua Simon Magus apostolo dicebat: »Date vos mihi hanc potestatem, ut cuicunque manum imposuero accipiat Spiritum sanctum (ibid., 19).« Ille enim, qui ecclesiam emit, priusquam eam emeret, liberam potestatem in ea non habebat vel baptizandi, vel sacrificandi, vel alia quaelibet celebrandi mysteria; quae quidem omnia et dona sunt, et operationes Spiritus [Col. 1135A] sancti. Emit igitur illam potestatem: siquidem baptizandi vel sacrificandi potestatem emit, quam utique in illa ecclesia non habebat, priusquam emeret. Sicut enim impium est existimare quod Spiritus sanctus pecunia possideatur, ita et illud existimare impium est quod ejus dona et operationes pretio dari et exerceri debeant.

Sed dicis: Ego hanc potestatem (scilicet baptizandi et similia agendi) habebam, prius etiam quam ecclesiam emissem. Cur ergo emisti? Quia non concedebatur mihi haec agere in ea, priusquam emissem. Jam cognosco intentionem tuam, et video intentioni Simonis quam maxime convenire. Habebas quidem potestatem, sed nolebas habere otiosam; quoniam aut parum, aut nihil tibi conferebat, nisi [Col. 1135B] ubicunque eam exerceres: nunquam eam emeres, nisi lucrum inde sperares. Haec igitur est intentio Simonis, sic ille faciebat: volebat emere, quod multum se vendere posse sperabat. Neque enim dixit: Date mihi hanc potestatem ut habeam Spiritum sanctum, sed quid dixit? »Date mihi hanc potestatem, ut cuicunque manum imposuero, accipiat Spiritum sanctum.« Nulla enim lucrandi spes ei remansisset, si eam solummodo habuisset, et dare aliis non potuisset. Similiter autem et tu si hanc potestatem solummodo habeas; ubi eam lucrative non exerceas, nihil tibi videtur esse quod habes: quomodo ergo Simoniacus non es? Si in hoc tanto malo Simoni similis es. Haec autem de illis dicta [Col. 1136A] sunt, qui post ordinationes ecclesias emunt. Si enim ante ordinationes eas emunt, et per illam emptionem ad ordines veniant, Simoniaci utique sunt, et maxime illi, qui ecclesiam emendo ad sacros ordines venire contendunt. Si autem non ad ordines ipsos, sed ad ecclesiarum beneficia per pecuniam venire desiderant (multos enim tales videmus, qui postquam ecclesias emunt, ordinari omnino despiciunt, hi quidem non tantum Simoniaci, quantum fures et latrones dici videntur. »Qui enim non intrat per ostium, ille fur est et latro (Joan. X, 1).« Qui vero per pecuniam intrat per ostium non intrat; fur igitur est et latro. Sed sive hoc nomine, sive illo alio vocentur, Ecclesiam tamem tenere non debent: omnes enim vendentes et ementes Dominus templi ejecit de [Col. 1136B] templo. In magno quoque Chalcedonensi concilio constitutum est: »Ut si quis quemlibet clericum, vel Ecclesiae dispensatorem, sive ministrum per pecuniam ordinaverit, uterque et dans, et accipiens deponatur, consentientes vero, anathemate feriantur.« Vide igitur, quia non solum clerici, verum etiam dispensatores de Ecclesia ejiciuntur omnes, qui sacros ordines, et qui ipsas ecclesias earumque partes emunt vel vendunt. Cum ergo poena similis sit, cur de nomine contentio fiat? Sive enim Simoniaci dicantur, sive non, poena tamen eadem est.

Haec autem ad illam quaestionem nos respondisse sufficiat, ad quam superius nos responsuros esse promisimus.




[Col. 1135]
VITA SANCTI PETRI EPISCOPI ANAGNINI
Ex ea quam S. Bruno episcopus Signinus composuit, per reverendum dominum Gasparem Vivianum Urbinatem, episcopumque Anagnignae ejusdem Ecclesiae breviter descripta.
[Col. 1135]




[ADMONITIO.]

622 Omnes auctores consentiunt Vitam S. Petri Anagnini ab episcopo Brunone Signiensi conscriptam esse, quinimo idipsum in supradicto canonizationis privilegio seu diplomate affirmatur. At oportet eam omnino raram esse, cum Maurus Marchesius inter opera S. Brunonis Signiensis, quae an. 1631 Venetiis edidit, illam omittere coactus fuerit, et ejus loco compendium reverendissimi Gasparis Viviani, qui ab an. 1579 ad an. 1605 Anagninus episcopus fuit, exhibuerit. Praeterea Mabillonius in Annalibus Benedictinis testatur, eam nec dum integram typis vulgatam esse. Nos quidam integra, ni fallimur, acta S. Petri habemus; propterea tamen S. Brunoni Signiensi illa certo ascribere nondum audemus; ut enim parachronismos, et alia interpolationis argumenta praetermittamus, in iis de hoc ipso Brunone narrantur nonnulla quae verosimiliter S. Bruno de seipso non scripsit.

Et si igitur Baronius in Annalibus ecclesiasticis sub nomine Brunonis Signiensis licet utique hujus Vitae fragmenta, quae cum nostro textu fere ad verbum conveniunt, nihilominus Acta nostra ab aliquo aucta et interpolata esse existimamus. Optandum sane esset ut scriptores Benedictini S. Brunonis Signiensis lucubrationem invenirent. Nos interim Vitam hujus sancti edimus, ut quimus, dum ut volumus, non licet. Denique cum amanuensis veterum characterum, et forte etiam linguae Latinae imperitus, Acta illa misere luxaverit, ut supra monuimus, malumus ea sine certo auctoris nomine vulgare, quam docto Brunoni Signiensi temere attribuere. Nunc tantummodo superest, ut hanc ipsam S. Petri Vitam, hinc inde uncis suppletam, et ex conjectura nostra emendatam, praelo et lectoris judicio subjiciamus. In Vita de qua habetur cap. 3, n. 34, Bruno vero Sianiensis episcopus praelibatus, dum in ecclesia S. Petri suae civitatis nocturnis silentiis orationibus excubaret, ex specula cernens accensam lucem super civitatem, et Ecclesiam Anagninam, et coelestem in aere audiens cantilenam, praesagiens obitum S. Petri, clientelam sollicitat, et subvectionibus praeparatis Anagniam properavit: post piae compassionis lacrymas obitum B. Petri praesulis Salvatori omnium dignis commendavit exsequiis, et infra ecclesiam suis, et sacerdotum manibus honorifice tradidit sepulturae. Deinde disertissimam orationem in ejus laudem habuit, etc. [(2024) 1Kb] .



COMPENDIUM VITAE S. PETRI EPISCOPI ANAGNINI.
[Col. 1137]

[Col. 1137A] 623 Petrus Salerni, ex illustrissima principum familia natus, a parentibus patrui ejusdemque abbatis coenobii Salernitani S. Benedicti tutelae fideique committitur. Puerulus utroque orbatus parente, a religioso quodam proboque sane eruditus: deinde adolescens optimis moribus ac litteris praeditus, suas facultates eidem monasterio tradidit, et S. Benedicti disciplinam amplexus, se ipse quoque Domino dicavit. Suave igitur Christi jugum ab adolescentia ferens, et erga omnes humanus erat ac mitis, et religiosae vitae cultor egregius; quippe qui monasticas B. Benedicti leges, quas et memoriae mandaret accurate servaret, atque in jejuniis, precibus, sacris lectionibus tempus omne consumeret, ut juris quoque [Col. 1137B] scientiam ad rerum divinarum cognitionem adjunxerit; cum ita illum Dominus nec opinantem ad episcopalis officii munus instrueret. Quare cum aliquando Salernum Aldebrandus S. R. E. cardinalis ac legatus venisset, sancti viri fama permotus, eum ab abbbate patruo impetrat, Romamque ad Alexandrum II pontificem perducit; a quo primum ecclesiasticis negotiis praepositus, deinde Anagninae Ecclesiae, licet invitus, creatur episcopus magna cleri populique laetitia. Pastorali igitur munere suscepto, cum de sacris aedibus instaurandis ac de recuperandis Ecclesiae possessionibus cogitare coepit, tum de sanctorum reliquiis conquirendis; praesertim vero de sacro B. Magni corpore, cujus praesentia decorari Anagnina ecclesia dicebatur, nec tamen [Col. 1137C] satis constare videbatur. Verum Deus ita omnem sustulit dubitationem. Petrus enim paralyticam quamdam per id tempus ad se perductam ab ipsius viro, cui nomen Franco, jubet ad sepulcrum, in quo S. Magni corpus recondi putabatur, preces effundere. Cumque mulier ibi cum Francone viro suo profusis lacrymis in precatione pernoctasset, ac tristes ambo domum rediissent, postero die beatus Magnus eidem mulieri visus est, pontificio splendidoque vestitu, qui eam valetudini restitutam jussit episcopo denuntiare, ne amplius de sui corporis in Ecclesia quiescentis praesentia dubitaret. Paruit illa, et laeta cum beato Petro, ac frequentissimo populo excito tanti fama miraculi ad sancti Magni sepulcrum Deo benignissimo de acceptis beneficiis gratias [Col. 1138A] egit. Petrus interea nonnullis ecclesiae bonis recuperatis, cum et suo clero et egentibus paterna charitate prospiceret, nocte quadam in templo de more orans, Magnum episcopum, magno splendore fulgentem, ad se cum Dei matre venientem conspexisset, qui ei praedixit fore ut in Orientem ad imperatorem missus, ab eodem morbum diuturnum propulsaret, et ad templum instaurandum quaecunque vellet impetraret. Non ita multo post ad Michaelem imperatorem Petrus Constantinopolim legatus apostolicus mittitur. Cumque suo jam functus officio ea quoque exponeret quae in templo Anagniae noctu vidisset, imperator primo respondit, se quis beatus Magnus et quaenam Anaguina esset ecclesia [Col. 1138B] penitus ignorare. Deinde vero ea nocte imperatori gravissime laboranti, ut jam prope mortuus putaretur, beatus Magnus pontificiis valetus infulis, et sacratissima Dei Genetrix astiterunt, monentes ut, si salvus esse velit, legato apostolico morem gerat. Imperator, statim ut loquendi facultatem recepit, episcopum conqueri jubet. Cui advenienti, catena (ut erat temporibus illis usitatum) obducta, in aula regia ita repente effracta est, ut si fragilis materia scinderetur. Ergo imperator supplex ab episcopo per Dei Parentem ac S. Magnum valetudinis beneficium flagitare, ac simul visa narrare coepit. Tum sanctus ac vere clemens episcopus, implorato sanctissimae Trinitatis auxilio, beatissimae Virginis, sancti Magni, sanctorumque omnium, quorum sacra [Col. 1138C] ossa in Anagnino templo asservantur, contractisque leviter male affectis membris: Surge, inquit, praeclarissime princeps, et perpetua incolumitate laetare. Surgit illico imperator, et ad episcopi pedes procidens, patrem illum appellat, quem pridie, ut externum hominem prope repulerat. Ad extremum fabris, et magna vi auri, vasisque inauratis eidem liberaliter attributis, pollicetur se et alios sumptus ad basilicam absolvendam suppeditaturum: quod et reipsa praestitit. Beatus vero Petrus, cum tres circiter annos et quadraginta suam optime rexisset Ecclesiam, tertio Nonas Augusti migravit in coelum Paschali II pontifice a quo etiam est in sanctorum numerum ascriptus [(2025) 1Kb] .





PRIVILEGIUM CANONIZATIONIS BEATI PETRI EPISCOPI ANAGNINI.
[Col. 1137]

[Col. 1137D] 624 Paschalis episcopus, servus servorum Dei, venerabilibus fratribus Anagninis, et aliis per Campaniam constitutis, salutem et apostolicam benedictionem. Dominum excelsum habentes prae oculis, [Col. 1138D] qui in amicis suis laudatur et benedicitur, et considerantes propterea strenuae probataeque vitae merita, quibus vir sanctus Petrus, quondam Anagninus episcopus, de regula monachali assumptus in pastorali [Col. 1139A] officio pure, simpliciter, solerti vigilantia et exemplo Deo deservivit; admirantes etiam miraculorum insignia quibus sanctum suum ante et post obitum divina gratia decoravit, prout per Brunonem Signiensem episcopum fideliter adnotatur, et usque ad nostra tempora decorare non desinit; auctoritate praesentium nobis licere volumus et mandamus, quatenus [Col. 1140A] tertio Nonas Augusti diem natalis memorandi ejusdem confessoris et praesulis numerandi sanctorum catalogo congrue celebrem recolatis, quatenus in praesenti gratiam et in futuro, opitulante divina clementia, piis ejus intercessionibus mereamur gloriam sempiternam. Data Signiae secundo Nonas Junii, pontificatus nostri anno undecimo. Anno D. 1109.




[Col. 1139]
EPISTOLAE S. BRUNONIS
[Col. 1139]


625 I. AD PETRUM PORTUENSEM EPISCOPUM.
[Col. 1139B]

PETRO venerabili Portuensi episcopo BRUNO peccator episcopus B. Benedicti servus, salutem.

Audivimus quod quidam de fratribus nostris non solum non damnant ea quae modo contra Ecclesiam facta sunt, verum etiam imprudenter defendere conantur. Omnis autem qui haeresim defendit, haereticus est. Nemo autem hanc non esse haeresim dicere potest, quia sancta et apostolica Ecclesia in multis conciliis haeresim nominavit, et excommunicavit. Sed illae quidem specialiter dicuntur esse haereses quae in conciliis judicatae et damnatae sunt. Unde Guibertus non immerito haeresiarcha dictus est, simulque cum suis sequacibus damnatus et excommunicatus. [Col. 1139C] Quicunque igitur catholicam Ecclesiam relinquentes, ad partem Guiberti transierunt, et ejus impiam haeresim defendunt et tenent, eos haereticos, excommunicatos, et apostolicis vinculis ligatos esse non dubium est. Qui vero excommunicati, et legati sunt, neque seipsos, neque alios ligare vel solvere possunt [(2026) 1Kb] .



II. AD EPISCOPOS ET CARDINALES S. R. E.

Episcopis et cardinalibus S. R. E. BRUNO Signiensis episcopus salutem.

Jam pridem misi litteras Portuensi episcopo, dilectissimo amico meo, in quibus eos qui haeresim defendunt haereticos esse dixi. Dixi propterea omnes [Col. 1139D] illos haereticos esse, qui catholicam Ecclesiam relinquentes, ad partem Guiberti transierunt, et ejus impiam haeresim defendunt, et tenent. Neque vero ad partem Guiberti eos transisse intelligo, qui ejus haeresim nunquam laudaverunt, neque defenderunt, et si cogente necessitate, vel aliqua alia ratione ad horam consentire visi fuerint. Haec autem haeresis, quae est de investitura, ideo Guiberti et Henrici specialiter esse dicitur, quia ad hoc Guibertus ab Henrico rege, imo ab ipso diabolo papa [Col. 1140B] ordinatus est, ut rex per eum obtinere potuisset quod sibi a parentibus suis relictum esse dicebat; investituram scilicet, et Ecclesiarum ordinationes. Hoc enim erat quod ipse quaerebat, hoc erat quod per Guibertum obtinere sperabat. In aliis enim non multum a nobis differre videbantur. Damnabant enim et ipsi Simoniacos, sed et alia vitia aspernabantur, sicut et nos. Sed ipsi servitutem, nos Ecclesiae 626 libertatem quaerebamus. Quicunque igitur dicit Guibertum haereticum non fuisse, negat nos catholicos esse. Catholici enim sunt, qui catholicae Ecclesiae fidem et doctrinam laudant et defendunt: sicut econtra haeretici, qui catholicae Ecclesiae fidei et doctrinae obstinato animo contradicunt. Quomodo autem contra fidem et doctrinam catholicae [Col. 1140C] Ecclesiae ibi malitiose pugnaverunt, in sequentibus ostendemus. Erat inter nos et illos de investitura quaestio non parva. De Simoniaca namque haeresi, ut jam superius diximus, nulla inter nos et illos quaestio erat, et quia a nobis. et ab ipsis pariter illa haeresis damnabatur . . . .

(Desunt reliqua in codice Riccardiano a quo epistolam hanc exscripsimus.)




III. AD PASCHALEM SUMMUM PONTIFICEM.

PASCHALI summo pontifici BRUNO peccator episcopus B. Benedicti servus quod tanto domino et Patri.

Inimici mei dicunt tibi quia non te non diligo, et quia de te male loquor, sed mentiuntur. Ego enim sic te diligo, sicut Patrem et dominum diligere debeo, [Col. 1140D] etc. Vide in Paschali II, supra ad an. 1118.



IV. AD B. PRAEPOSITUM ET CUNCTOS FRATRES S. GEORGII.
(Ex eodem codice Riccardiano.)

627 Dilectissimo fratri B. praeposito S. Georgii, et cunctis fratribus qui cum eo sunt salutem et benedictionem.

Significastis nobis per litteras vestras, quod S. et venerabilis episcopus Lucensis et Parmensis. et sacrarum [Col. 1141A] congregationum ministri Camaldunensis et Vallisumbrosae nostram voluntatem cognoscere volunt de haeresi, quae dicitur de investitura, et an dominus papa nostrum consilium suscepit, et suscepturus est. Primum autem hoc sciatis, quia dominus papa neque me diligit, neque consilium meum. Voluntas autem bona mutari non debet. Et ego quidem quod dixi, hoc dico, et in Gregorii et Urbani sententia [Col. 1142A] firmissime maneo, et spero de omnipotentis Dei misericordia, quia in hac voluntate usque in finem permanebo. Misi autem vobis hunc parvum libellum, et rogo vos ut, sicut alias litteras nostras supradictis venerabilibus episcopis, caeterisque Christi fidelibus ostendistis, ita istas quoque ostendatis, etc.



ODDONIS ASTENSIS MONACHI BENEDICTINI




[Col. 1141]
IN PSALMOS EXPOSITIO Per contemplationem exarata AD BRUNONEM EPISCOPUM SIGNINUM
(Opp. S. Brunonis edit. Venet. 1651. cur. D. Mauro MARCHESIO)
[Col. 1141]


[Col. 1141B] BRUNONI episcopo ODDO monachus.

Quoniam quidem tuae jussionis dulcisque admonitionis opus inchoatum imperfectum omisi (quod non superbiae quidem, imo nostrae aetatis mutabilitati otioque imputandum est), in hoc multo diligentius composito, me satisfacere tibique placere arbitratus sum, praesertim cum, et secundum velle tuum, compendiose scripserim, et, juxta mei ingenii paupertatem, quadam providentia ordinaverim. Sic enim versuum fere omnium vitavi confusionem, ut sententiarum nusquam interrumperem perpetuitatem. Pluribus denique in locis et sine obelo nocitura subtraxi, et absque asterisco profutura apposui. In propriorum praeterea sedem me aliquoties sola aequipollentia posuisse non sum oblitus; nec sine labore [Col. 1141C] quidem: sciebam enim quia quanto labor gravior, tanto actus gratior. Quocirca non verbis adulatoriis (quae in me quidem novit Dominus, nulla sunt), verum enim vero in tuorum obedientia mandatorum tibi me commendare studui. Unde factum est ut tantum tam fugientem tamque labentem persequerer cervum, qui nunc sui cursus velocitate, meum penitus frustrabatur intuitum, nunc sese petenti cervino more ultro repraesentans, tandem captus victusque quievit. Suscipe igitur Davidicam omnium venationum dignissimam praedam; quam ego quidem legati inopia, tardius tibi quam debui offero. Si quis autem meas scapulas tanti ponderis non esse, objiciat Matth. XI: »Jugum Domini esse suave, ejusque oxus leve,« respondebo: Quod si consilium [Col. 1142B] tutoremve subsannando quaesierit (vix enim sine rugosa cujuslibet subsannatione, aliqua vel parva componi possunt), tali tu, praesul venerabilis, quaestioni facilis mihi solutio fueris. Si quis autem venenato dente, Psalterium tuum rodere praesumpserit, pastoralis piissima cura resistat, neque te incolume, vim aliquando innocens patiatur. Si quid autem absurdum, superfluum, minusve continens in eo invenitur, tua tuique Oddonis pudica diligentia corrigat, abradat, et apponat. Ego autem non tantum aedificantis, verum etiam in unum lapides undique deferentis officiosus sum. Titulos autem ideo praeposui, ut Psalmorum voluntas facilius breviusque comprehendatur.



EXPOSITIO TITULORUM.
[Col. 1142C]

    Psalm. III. »Domine, quid multiplicati sunt. Cum fugeret David a facie filii sui Absalon.« David manu fortis interpretatur. Significat autem Christum, cujus manus adeo semper fortis fuit, ut diabolum vinceret, infirmitates repelleret solo tactu, caecos illuminaret, tetigit denique loculum et mortuum suscitavit. Absalon, qui patris pax dicitur, Judam significat: hic autem arboris ramis suspensus interiit; Judas vero laqueo se suspendit. Illo mortuo pacem habuit David; mortuo Juda, pacem habet Christus. Hoc autem ipse manifestabat, quoties post passionem suam, pacem discipulis commendabat, dicens Lucae XXIV: »Pax vobis;« ac si diceret: Mortuus est qui nos contristabat. Itemque [Col. 1143A] Joan. XIV: »Pacem meam do vobis, pacem relinquo vobis.« Hoc enim ipse non dixisset, nisi pacem habuisset.
    Psalm. IV. »Cum invocarem. In finem, in carminibus.« In finem, inquit, iste psalmus referendus est ad Rom. X: »Finis autem legis, ut ait Apostolus, Christus est.« Ipse enim et legem omnino complevit, et in eo littera finem fecit. Cessavit enim immolatio, vero Agno immolato. Ipse est alpha et omega, primus et novissimus, principium et finis. »In carminibus,« id est in laudibus, quoniam ipsius laudes hic nuntiantur.
    Psalm. V. »Verba mea. Pro ea quae haereditatem consequitur.« Synagogae quidem promisit Dominus haereditatem, sed quia venientem haeredem interfecit, [Col. 1143B] Matth. XXI: »Malos male perdit Dominus, et vineam suam locavit aliis agricolis.« Consequitur igitur Ecclesia haereditatem duce Jesu, sicut in hoc psalmo dicitur: »Ego autem in multitudine misericordiae tuae introibo in domum tuam.«
    Psalm. VI. »Domine, ne in furore tuo. Pro octava.« Hac enim finita vita, hoc septenario transacto, sequitur illa dies octava in qua ad judicium Dominus veniet. Pro hac igitur octava die dicit Ecclesia: »Miserere mei, Deus, quoniam infirmus sum.« Valde enim in hac die ei timendum erit, cujus ipse non miserebitur.
    Psalm. VII. »Domine Deus meus, in te speravi.« In finem, psalmus David, quem cantavit Domino pro [Col. 1143C] verbis Chusi filii Jemini. Finem semper ad Christum intendit, sed modo passionem illius, modo resurrectionem designat; cum psalmus dicitur David, Christo appropriatur. Chusi silentium interpretatur; Jemini, dextera. Sunt autem Chusi, quicunque ori suo custodiam ponunt, qui inutilia et otiosa verba non fundunt: qui enim custodit linguam suam, custodit animam suam. Hi autem sunt filii Jemini, sunt filii dextrae, psal. CXVII: »Dextera Domini fecit virtutem.« Hic igitur psalmus pro perfectis et a perfectis canitur, qui non solum facere, verum etiam dicere, male non noverunt, quorum consilium utile, quorum fides est firmissima.
    Psal. VIII. »Domine Dominus noster. In finem, pro torcularibus.« In hoc autem verbo, et torcularia, [Col. 1143D] et torculares intelligi posse, et legi putandum est, ut torculares doctores, torcularia vero Ecclesiam dicamus. In hoc autem psalmo de Ecclesiae doctoribus locutio fit, qui infantes et lactentes appellantur.
    Psal. IX. »Confitebor tibi, Domine. In finem, pro filii occultis.« Occulta Filii Dei Antichristi adventum et diem judicii intelligimus, quem a discipulis interrogatus, aperire noluit. Sunt igitur ista occulta, si quidem nec apostolis manifesta fuerunt. Dei namque Filius, qui caetera aperuit omnia, istum diem occultum esse voluit.
    Psal. XI. »Salvum me fac, Domine. In finem, pro octava.« Hoc autem superius dictum est, quod dies [Col. 1144A] octava dies judicii intelligitur, in qua in circuitu impii ambulabunt, quibus coelestis civitatis janua claudetur. Est autem et dies octava Domini resurrectio.
    Psal. XV. »Conserva me. In tituli inscriptione, ipsi David.« Tituli namque inscriptio fuit Lucae XXIII: »Hic est Jesus Nazarenus rex Judaeorum.« Qui Graecis, Latinis et Hebraicis litteris scriptus, omnium gentium advocationem significat. Sed quia Judaei dixerunt: »Noli scribere rex Judaeorum,« ideo in hoc psalmo dicitur: »Non congregabo conventicula eorum de sanguinibus,« quod de illis intelligitur, qui prophetas occiderunt. Sive de sanguinibus, id est ex his ex quorum stirpe secundum carnem natus est. De gentibus autem sic dicitur: »Funes ceciderunt [Col. 1144B] mihi in praeclaris.«
    Psal. XVI. »Exaudi, Domine, ustitiam meam.« Oratio David, illius videlicet de quo superius locuti sumus, qui diabolum fortissima manu superavit.
    Psal. XVII. »Diligam te, Domine. In finem, puero Domini David, quae locutus est Domino verba cantici hujus, die qua eripuit eum Dominus de manu inimicorum ejus, et de manu Saul, et dixit.« In finem, inquit, referenda sunt, scilicet puero Domini David. Hic autem est, de quo dicitur Isaiae IX: »Parvulus natus est nobis.« Verba cantici hujus, »quae ipse David locutus est Domino;« sed quo tempore? in die qua eripuit eum Dominus de manu inimicorum ejus, id est de potestate Judaeorum, »et [Col. 1144C] de manu Saul.« Saul appetitus vel terrenum regnum interpretatur; sub cujus nomine diabolus intelligitur, cujus regnum terrenum est, imo terra, caro et sanguis, quae regnum Dei non possidebunt, qui a pluribus appetitus sequitur, qui Christum Dominum usque ad crucem dolis et insidiis persecuti sunt.
    Psal. XXI. »Deus Deus meus, respice in me.« In finem, pro assumptione matutina, quod Hebraice, pro cervo matutino dicitur (Marc. XVI). Assumptio matutina, resurrectio fuit, quae valde mane una Sabbatorum facta est, qua Christus immortalitatem assumpsit. Idem ipse, et cervus matutinus dicitur, quia quosdam saltus maximus dedit de coelo in Virginem, de Virgine in praesepe, de praesepi in [Col. 1144D] crucem, de cruce in sepulcrum, de sepulcro in infernum, inde ad Patrem remeavit (Greg. pap. hom. 29).
    Psal. XXIII. »Domini est terra.« Prima Sabbat. Prima namque Sabbati dies Dominicus accipitur, quo Christo Domino a mortuis resurgente, ab apostolis et angelis et hominibus pro triumpho et victoria canitur. Domini est terra, resurrexit Dominus, victus est inimicus, regnat Conditor et Salvator.
    Psal. XXVI. »Dominus illuminatio mea. Psalmus David, priusquam liniretur.« Hic psalmus in finem, in titulo non habet, quia de primo David intelligitur, quem ipse David ad Dei laudem cecinit in mente [Col. 1145A] habens qualis esset priusquam liniretur. Erat enim fratrum suorum minimus, oviumque pastor. Videns ergo sese a Saule caeterisque persecutum inimicis, ait: »A quo trepidabo? quem timebo, cum Dominus mihi protector sit, et illuminatio, qui me de post fetantes accepit?«
    Psal. XXVIII. »Afferte Domino. In consummatione tabernaculi.« Iste, inquit, psalmus in tabernaculi consummatione referendus est. Tabernaculum istud sancta Ecclesia intelligitur, cujus Christus est fundamentum, qui eam in seipso beatificavit, quando arca de Philisthinorum captivitate reducta est, id est ipsa Ecclesia de potestate diaboli. Sed quia verum sacrificium extra Ecclesiam non fit, ideo ea consummata dicitur: »Afferte Domino.«
    [Col. 1145B] Psal. XXIX. »Exaltabo te, Domine. Psalmus cantici, in dedicatione domus David.« Christus Ecclesia, vel caro assumpta. Hanc autem ipse dedicavit confirmavitque, quando conciso sacco laetitiae circumdatus est.
    Psal. XXX. »In te, Domine, speravi. In exstasi.« Hic autem psalmus de passione loquitur, ideo in exstasi titulatur, quod mentis excessum significat. Unde et sequitur: »Ego dixi in excessu mentis meae.«
    Psal. XXXI. »Beati quorum remissae sunt iniquitates. Intellectus David.« David, ut jam saepe diximus, Christus est, cujus intellectus in hoc psalmo scribitur. Quicunque igitur non ex suis meritis, sed ex fide, et misericordia, peccatorumque confessione [Col. 1145C] se salvari intelligit, suum intellectum non humanum, sed divinum esse cognoscat, ejusque qui in hoc psalmo dicit: »Intellectum dabo tibi, et instruam te.«
    Psal. XXXIII. »Benedicam Dominum in omni tempore. Psalmus David, cum immutavit vultum suum coram Abimelech, et dimisit eum et abiit.« Abimelech, regnum patris interpretatur; Judaea vero et Jerusalem illius antiquitus regnum fuit, qui omnium Pater et Dominus est. Ibi autem Christus vultum suum mutavit, servilem suscipiens formam, sive quia in passione sine specie et decore, mortuusque apparuit. »Et dimisit eum et abiit.«---»Iterum, inquit Dominus, relinquo mundum et vado ad Patrem (Joan. XVI).«
    [Col. 1145D] Psalm. XXXV. »Dixit injustus. In finem, puero Domini ipsi David.« De illo, inquit, puero Domini David ista intelliguntur, qui de virginali utero natus, et homines, et jumenta salvavit. Vel, »in finem, servo Domini ipsi David,« quia cum in forma Dei esset, formam servi accepit.
    Psal. XXXVII. »Domine, ne in furore tuo. Psalmus David, in rememoratione dici Sabbati.« Sabbatum requies interpretatur. Hunc igitur psalmum cantant quicunque illius requiei, illius pacis, illius felicitatis quam in paradiso amisimus recordantur, semperque Dei misericordiam postulant, ut hac vita finita sabbatismum inveniant.
    Psal. XXXVIII. »Dixi: Custodiam vias meas. In [Col. 1146A] finem, pro Idithun canticum David.« Hoc canticum David in finem referendum est, id est in Ecclesiam, in ultimam aetatem Cor. X: »Nos enim sumus, inquit Apostolus, in quos fines saeculorum devenerunt.« Idithun transiliens eos interpretatur. Hi autem sunt viri perfecti, qui caeteros virtute et sanctitate transcendunt, quique in coelis thezaurizantes dicunt: »Et nunc quae est exspectatio mea? nonne Dominus, et substantia mea apud te est?«
    Psal. XLI. »Quemadmodum desiderat cervus ad fontes aequarum. In finem, intellectus filiis Core.« Core quippe decalvatio dicitur. Christus autem in monte Calvariae crucifixus fuit: hic igitur intellectus filiis Core attribuendus est, id est filiis Christi, qui eos in Calvariae loco genuit, et redemit. De his ergo [Col. 1146B] intelligitur: »Quoniam transibunt in locum tabernaculi admirabilis usque ad domum Dei, in voce exsultationis et confessionis.«
    Psal. XLIII. »Deus, auribus nostris audivimus. In finem, pro filiis Core ad intellectum.« Non vobis, inquit, qui litteram sectamini, sed Christi filiis ad intelligentiam, spiritualiter hic psalmus componitur. Opera enim, quae in diebus antiquis Dominus operatus est, in figura illis contigisse, sibi autem ad correctionem scripta esse non dubitatur.
    Psal. XLIV. »Eructavit cor meum verbum bonum. In finem, pro aliis filiis Core, qui commutabuntur ad intellectum, canticum pro dilecto.« Hoc autem canticum pro eo et de eo dilecto [Col. 1146C] cantatur, de quo scriptum est. Matth. III: »Hic est Filius dilectus, in quo mihi complacui.« Sic autem est pro Ecclesia, quae suum populum suique patris domum oblita, ad fidem et intellectum commutata est.
    Psal. XLV. »Deus, nostrum refugium. In finem, filiis Core pro arcanis.« Vere utique pro arcanis, quia Christi nativitatis continet mysterium. Unde et »Dominus virtutum nobiscum« hic dicitur, id est Emmanuel, qui nobiscum Dominus interpretatur. Hic autem psalmus filiis Core ad praedicandum datur.
    Psal. XLVI. »Omnes gentes, plaudite manibus. Pro filiis Core,« id est apostolis, de quibus dicitur: [Col. 1146D] »Principes populorum congregati sunt cum Deo Abraham.«
    Psal. XLVII. »Magnus Dominus. Psalmus cantici filiis Core secunda Sabbati.« Prima Sabbati resurrexit Dominus; secunda vero Sabbati, filiis Core, id est sancti apostoli jamconfortati et de resurrectione creduli, dixerunt: »Magnus Dominus et laudabilis nimis.«
    Psal. XLVIII. »Audite haec, omnes gentes. In finem, filiis Core.« Subauditur, credite, et obedite.
    Psal. XLIX. »Deus deorum Dominus. Psalmus Asaph,« qui congregatio vel synagoga interpretatur. Hic autem psalmus dicit: »Congregate illi sanctos ejus.« Vides igitur quoniam Asaph suum officium complet.
    [Col. 1147A] Psal. L. »Miserere mei. Deus, secundum magnam misericordiam tuam. In finem, psalmus David, cum venit ad eum Nathan propheta, quando intravit ad Bethsabee.« Quia in finem dixit, suam nos poenitentiam docere voluit, ut quotiescunque vel a Domino, vel a sacerdote, vicario suo, pro quolibet crimine redarguimur, simili modo poenitentiam agamus.
    Psal. LI. »Quid gloriaris in malitia. In finem, intellectus David, cum venit Doeg Idumaeus, et annuntiavit Sauli et dixit: Venit David in domum Abimelech.« Doeg motus; Idumaeus terrenus vel sanguineus interpretatur; Saul, terrenum regnum; Abimelech, regnum Patris. Dominus autem iste est qui dixit Joan. XI: »Eamus in Judaeam iterum,« id est [Col. 1147B] in domum Abimelech: siquidem Patris sui regnum, Judaea erat. Doeg autem Idumaeus, motus sanguineus, operator iniquitatis, proditor magistri, pessimus mercator cucurrit ad Saulem, cucurrit ad Pilatum, cucurrit ad principes terrae, et dixit: Ecce Christus adest, Matth. XXVI: »Quid vultis mihi dare, et ego eum vobis tradam?« Sed quia intellectus David proponitur Christus, nihil ignorans ait Matth. ibidem: »Unus ex vobis me traditurus est.« Hic autem erat, cui dicitur: »Quid gloriaris in malitia.«
    Psal. LII. »Dixit insipiens in corde suo, non est Deus. In finem, pro Maeleth, intelligentia David.« Maeleth parturiens interpretatur: idem ipse David [Col. 1147C] qui composuit pro Maeleth hunc psalmum canit, id est pro invenientibus et parturientibus iniquitatem; qui de Christo Dei Filio dixerunt: »Non est Deus.«
    Psal. LIII. »Deus, in nomine tuo salvum me fac. In finem, in carminibus, intellectus David, cum venissent Ziphaei et dixissent ad Saul: Nonne David latitat apud nos?« Ziphaei, qui florentes interpretantur, Judaei sunt, qui omnium divitiarum copiis florebant, terram lacte et melle fluentem inhabitantes. Hi autem, cum audissent Christum in domum Simonis leprosi venisse, sacerdotibus terraeque principibus hoc nuntiaverunt. Ipse autem hoc intelligens ait: »Deus, in nomine tuo salvum me fac. Quoniam alieni insurrexerunt adversum me.«
    Psal. LIV. »Exaudi, Deus, orationem meam, et ne [Col. 1147D] despexeris deprecationem meam. In finem, in carminibus, intellectus David.« Consilium inter se Judaei faciebant, proditioni Judas instabat. Christus autem omnia intelligens ait: »Tu vero homo unanimis, dux meus, et notus meus, qui simul mecum dulces capiebas cibos,« meam mortem machinaris.
    Psal. LV. »Miserere mei, Deus, quoniam conculcavit me homo. In finem, pro populo, qui a sanctis longe factus est, in tituli inscriptione David, cum tenuerunt eum Allophyli in Geth.« In tituli namque inscriptione, Judaeorum populus a sanctis longe factus est, damnans titulum, non debere dicere regem Judaeorum illum, quem omnes sancti se regem habere [Col. 1148A] gaudent Allophyli, qui sine capite interpretantur, eosdem ipsos Judaeos designant qui, omnium virorum caput, Christum, spernentes, sine rege vivunt et sacerdotio. Hi autem eodem in tempore tenuerunt Christum in Geth, id est in terra propriae habitationis. Geth enim Graece, terra Latine, sive torcular.
    Psal. LVI. »Miserere mei, Deus, miserere mei. In finem, ne disperdas, David in tituli inscriptionem cum fugeret a facie Saul in speluncam.«---»In finem,« inquit, et ad Christum haec referenda sunt in cujus tituli inscriptione dixit Pilatus: »Ne disperdas,« id est, Joan. XIX, »Quod scripsi, scripsi.« Tunc autem David, id est Salvator noster fugit a facie Judaeorum, clausus in spelunca sepulcri.
    [Col. 1148B] Psal. LVII. »Si vere utique justitiam loquimini. In finem, ne disperdas, David in tituli inscriptione.« Non enim Pilatus disperdere potuit, quod toties sanctus Spiritus disperdere contradicit
    Psal. LVIII. »Eripe me de inimicis meis, Deus meus. In finem, ne disperdas, David in tituli inscriptione, quando misit Saul, et custodivit ejus domum; ut eum interficeret.« Tacete Judaei, nihil proficitis, non corrumpetur titulus, aliud excogitate, mittite custodes, qui sepulcrum custodiant.
    Psal. LIX. »Deus, repulisti nos. In finem, pro iis qui commutabuntur, in tituli inscriptione ipsi David in doctrinam, cum succendit Mesopotamiam Syria et Sobal, et convertit Joab, et percussit Idumaeam in [Col. 1148C] valle Salinarum duodecim millia.«---»In finem,« inquit, id est, »ipsi David« iste psalmus attribuatur, Compositus pro his, qui »in tituli inscriptione,« id est, per Christi passionem, in doctrinam sanctam et apostolicam commutabuntur. Hoc autem erit eo tempore quo Dominus Lucae XII: »Qui ignem in terram mittere venit,« succendet Mesopotamiam Syriae, id est elationem, inflationem, malaque consilia superborum. Mesopotamia quippe elatio, Syria vero sublimitas interpretatur. Et Syriam Sobal, hoc est elevationem vanae vetustatis, ut qui in superbiam et vanitatem, erroneamque philosophorum doctrinam antiquorum eriguntur, sancto Spiritu accensi, non plus sapiant quam sapere oportet. Sobal quippe vana vetustas dicitur. »Et convertet Joab.« [Col. 1148D] id est inimicorum exercitum. Joab enim inimicus interpretatur. Et percutiet Edon, id est terrenos, ut divino amore percussi et compuncti, non terrae et carni, sed animae obediant. Sed ubi convertetur? »In valle Salinarum,« id est in sancta Ecclesia, in humilitatem saporiferam; ubi apostoli habitant, qui sal terrae appellantur. »Duodecim millia,« finitum pro infinito, unde et ex omni tribu, »duodecim millia signati« dicuntur Apoc. VII.
    Psal. LX. »Exaudi, Deus, deprecationem. In finem, in hymnis David.« Qui psalmus per omnia Christum personat.
    Psal. LXI. »Nonne Deo subdita erit anima mea! In finem, pro Idithun.« Ubi Idithun ponitur, qui [Col. 1149A] transiliens caeteros interpretatur, id est, amatores Dei perfecti intelliguntur. Est igitur psalmus iste perfectorum, qui se Deo subjectos, ab eo amplius non moveri, non parietes inclinatos esse dicunt.
    Psal. LXII. »Deus Deus meus, ad te de luce vigilo. Psalmus David, cum esset in deserto Idumaeae.« Idumaea sanguinea vel terrena interpretatur. Ex eo igitur tempore, quo in deserto Idumaeae Christus fuit, id est in mundo isto, vigilat Ecclesia, prius enim dormiebat, quia in nocte erat, sed veniente luce dixit: »Deus Deus meus, ad te de luce vigilo.«
    Psal. LXIV. »Te decet hymnus, Deus, in Sion. In finem canticum Jeremiae et Ezechielis, vel Aggaei, de verbo peregrinationis, quando incipiebant proficisci.« Jeremias excelsus, Ezechiel fortitudo Domini interpretatur. [Col. 1149B] Illis igitur iste psalmus convenit, qui ad coelos exaltantur, et Domini fortitudine victis inimicis, corona accepturi sunt. Cum autem de mundi hujus peregrinatione, ad supernam Jerusalem proficisci incipiunt, hoc suae peregrinationis verbum dicunt.
    Psal. LXV. »Jubilate Deo omnis terra. In finem, canticum psalmi resurrectionis.« Gaudeat mundus, laetetur Ecclesia, »jubilate Deo omnis terra,« quia mirabiliter amator tuus resurrexit.
    Psal. LXVIII. »Salvum me fac, Deus, quoniam intraverunt aquae. In finem, pro iis qui commutabuntur ipsi David.« Pro iis, inquit, qui ab infidelitate ad fidem et David commutabuntur. Dicit in hoc psalmo [Col. 1149C] Salvator noster: »Non erubescant in me qui exspectant te, Domine, Domine virtutum; non confundantur super me qui quaerunt te, Deus Israel.«
    Psal. LXXI. »Deus, judicium tuum regi da. In Salomonem, psalmus David.« Salomon pacificus interpretatur; »ipse autem est pax nostra qui fecit utraque unum (Ephes. II).« De quo in hoc psalmo dicitur. »Descendet sicut pluvia in vellus;« et: »Orietur in diebus ejus justitia et abundantia pacis;« et: »Dominabitur a mari usque ad mare.« Et, Isaiae XLV: »Adorabunt eum omnes reges terrae, omnes gentes servient ei.« Quod de primo Salomone falsum est, de Christo autem scimus quoniam omne genu sibi curvabitur.
    Psal. LXXII. »Quam bonus Israel Deus. Defecerunt [Col. 1149D] hymni vel laudes David filii Jesse: Psalmus Asaph.« Non ideo »defecerunt« dixit, quin amplius non sit locuturus, sed quoniam hic secundus liber explicit. »Psalmus Asaph« hic autem hujus psalmi titulus est. Asaph loquitur hic, qui congregatio vel synagoga interpretatur. Significat autem doctores, qui in hujus psalmi fine dicunt: »Ut annuntiem omnes laudationes tuas in portis filiae Sion.«
    Psal. LXXIII. »Ut quid, Deus, repulisti in finem. Intellectus Asaph.« Hoc enim doctores intelliguntur, et, quod Deus »in medio terrae sit salutem operatus.«
    Psal. LXXIV. »Confitebimur tibi, Deus. In finem, ne corrumpas, psalmus cantici Asaph.« De Christo iste psalmus intelligatur, de quo dicitur, Joan. XIX: [Col. 1150A] »Os non comminuetis ex eo«---»Psalmus Asaph,« hoc enim apostoli et doctores in principio dicunt: »Confitebimur tibi, Deus, confitebimur, et invocabimus nomen tuum, narrabimus mirabilia tua.«
    Psal. LXXVI. »Voce mea. In finem, pro Idithun, psalmus Asaph.« Perfecti enim sunt qui hoc in psalmo loquuntur.
    Psal. LXXVII. »Attendite, popule meus, legem meam. Intellectus Asaph. In finem, pro arcanis Core.« Non simplex sicut, inquit, videtur, narratur historia verum magna eorum in hoc psalmo continetur intelligentia, qui Dei populum congregantes et pascentes, recte Asaph appellantur.
    Psal. LXXX. »Exsultate Deo adjutori nostro. In finem, pro torcularibus, psalmus ipsi Asaph in quinta [Col. 1150B] Sabbati.« Torculares et torcularia apostoli sunt et Ecclesiae; calcant apostoli uvas in Ecclesiis, ne vini inopia dehiscant torcularia Isai LXIII: »Torcular, inquit Dominus, calcavi solus, et de gentibus non est vir mecum.«
    Psal. LXXXIII. »Quam dilecta tabernacula tua, Domine virtutum. In finem, pro torcularibus; filiis Core.« Filii Core, filii Calvariae, filii Christi, torculares et torcularia sunt. Christus, primus torcularis, discipulos suos torculares fecit. Hi autem, Novi Veterisque Testamenti racemos exprimentes, exponentesque nostris pectoribus infuderunt.
    Psal. LXXXIV. »Benedixisti, Domine, terram tuam. In finem, psalmus filiis Core.« Laetantur filii Core, quia »veritas de terra orta est, et justitia de coelo [Col. 1150C] prospexit.«
    Psal. LXXXVI. »Fundamenta ejus in montibus sanctis. Filiis Core, psalmus cantici.« Ubi psalmus est et canticum, ibi laus et operatio.
    Psal. LXXXIX. »Domine, refugium factus es nobis. Oratio Moysi hominis Dei.« Merito enim hujus psalmi narratio Moysi dicitur, ut qui nos hominis docuit constitutionem, miserias quoque doceat et interitum.
    Psal. XCI. »Bonum est confiteri Domino. Psalmus cantici in die Sabbati.« Sabbatum requies interpretatur, in quo servilia facere opera interdictum est. Quicunque ergo hunc psalmum canit, ab operibus mundi quiescat, servilia non exerceat, sed quasi miles strenuissimus Domino famuletur.
    [Col. 1150D] Psal. XCIII. »Deus ultionum Dominus. Psalmus ipsi David, quarta Sabbati.« Quarta namque Sabbati fecit Deus coeli luminaria, solem, lunam, et stellas. Hic autem psalmus contra eos loquitur qui, Dei populum affligentes, dicunt: »Non videbit Dominus, nec intelliget Deus Jacob.« Sint igitur isti memores quartae Sabbati, in qua Deus tanta luminaria fecit, ut et videre omnia eum intelligant, et interiore homine illuminentur.
    Psal. XCV. »Cantate Domino canticum novum, cantate Domino omnis terra. Canticum ipsi David, quando domus aedificabatur post captivitatem.« Fuimus in Babylonia, fuimus in captivitate, sed jam domus nostrae, quas antiquus hostis destruxerat, [Col. 1151A] aqua baptismatis sunt reaedificatae. Cantemus ergo Domino canticum novum, tollamus, eique offeramus hostias jubilationis.
    Psal. CVII. »Paratum cor meum, Deus. Canticum psalmi.« Laus operum.
    Psal. CVIII. »Deus laudem meam. In finem, psalmus David.« In Christum.
    Psal. CX. »Confitemini Domino quoniam bonus. Quis loquetur potentias Domini? alleluia, alleluia,« Quod laudate Dominum interpretatur. Alleluia in Novo, alleluia in Veteri Testamento. Primum alleluia praecedentis psalmi est, sequens sequentis.
    Psal. CXIX. »Ad Dominum cum tribularer. Canticum graduum.« Ascensionisque ad coelos.
    [Col. 1152A] Psal. CXLI. »Voce mea. Intellectus David, cum esset in spelunca.« Hujus psalmi intellectum non Judaei, non caeteri, qui litteram sequuntur, habent, verum David et alii, qui Spiritu sancto simili modo imbuti et repleti sunt. Speluncam, sepulcrum Domini intelligimus. Unde hic dicitur: »Educ de custodia animam meam.«
    Psal. CXLV. »Lauda, anima mea, Dominum. Alleluia psalmus Aggaei et Zachariae.« Aggaeus festinus, Zacharias autem memoria Domini interpretatur. Illi igitur hunc psalmum cantant qui Domini semper memores, summa cum festinatione ei serviunt.





ODDONIS ASTENSIS EXPOSITIO IN PSALMOS.
[Col. 1151]


EXPOSITIO PSALMI PRIMI
[Col. 1151B]

Beatus vir qui non abiit in consilio impiorum.« Quid est ambulare in consilio impiorum, nisi iniquis assentire consiliis?

»Et in via peccatorum non stetit.« In via autem peccatorum stare, est in malis operibus perseverare.

»Et in cathedra pestilentiae non sedit.« In cathedra quidem pestilentiae sedent qui mala quae agunt alios facere docent. Dicat impius consilium suum. Occide, inquit, furare, fac sacrilegium, et similia. Hoc autem consilium malum est, huic tamen quam plures assentiunt; quapropter beati non erunt. Haec eadem, quae diximus, via sunt, per quam peccatores ad perditionem vadunt. Hanc autem viam multi [Col. 1151C] ingrediuntur, qui non in ea stant, sed poenitentiam agentes, convertuntur retrorsum. Hi equidem beatitudine non privantur; qui vero in ea steterunt, vel perseveraverunt, procul dubio beati esse non poterunt. Sciendum est autem quoniam alia cathedra est pestilentiae, alia vero salutis. Cathedra enim Petri et Pauli apostolorum pastorumque salutis est; haereticorum, non nisi mortis et pestilentiae. Haec enim mortem; illa vero salutem affert. Ergo illi beati, isti vero miseri erunt. Sed haec quae dicta sunt cui convenientius quam Christo applicari possunt, de quo scriptum est, I Petri II: »Qui peccatum non fecit? »Si enim, quod verum est, peccatum non fecit, in consilio utique impiorum non abiit, in via peccatorum [Col. 1151D] non stetit, neque in cathedra pestilentiae sedit.« Opposita sententia.

»Sed in lege Domini fuit voluntas ejus.« Est autem lex Domini immaculata convertens animas; psal XVIII. Est equidem lex Domini dimittere dimittentibus, quinimo declinare a malo et facere bonum. [Col. 1152B] Hanc autem voluit Christus, hanc docuit, in hac cathedra sedit.

»Et in lege ejus scilicet in ista meditabitur die ac nocte.« Namque et in die, e in nocte praedicavit Christus. In die enim turbas, in nocte autem discipulos docebat. Unde scriptum est, Matth. X: »Quod in cubilibus auditis, praedicate super tecta,« vel, in die ac nocte, id est in omni tempore. Aliter autem, per diem et noctem, prospera et adversa intelligimus. In prosperis enim erat, quando ex quinque panibus quinque millia hominum satiavit (Matth. XIV). Omnes enim ei obsequebantur. In adversis autem, cum Judaei persequebantur et quando abscondit se, et exivit de templo. Joann. VIII.

»Et erit tanquam lignum quod plantatum est [Col. 1152C] secus decursus aquarum.« Quod nunquam viriditate, nunquam humore caret. Cui quamvis Christus comparari possit, eodem ipso dicente Luc. XXIII: »Si in viridi ligno hoc faciunt, in arido quid fiet?« Est tamen aliud lignum, cui convenientius assimilari potest. Legimus enim, Genes. II, in paradiso esse lignum vitae, ubi est etiam decursus quatuor aquarum, quae sunt, Gehon, Phison, Tigris, et Euphrates. De hoc autem ligno dictum est Gen. III: »Videte ne forte sumat de ligno vitae, et vivat in aeternum.« Si ergo de hoc ligno sumentes in aeternum vivent, merito huic ligno Christus comparatur Joan. VI, qui est panis vivus, cui quicunque adhaeret, vita vivet, et non morietur.

»Quod fructum suum dabit in tempore suo.« [Col. 1152D] Iste quidem fructus praemium erit atque corona, quae dabantur justis in die judicii. Dedit etiam fructum praedicationis et virtutis. Dat praeterea fructus, quo homines et cuncta animalia pascuntur quae omnia discretis et congruis temporibus evenire non dubium est.

[Col. 1153A] »Et folium ejus non defluet.« Quid per folia, nisi verba intelligimus? »Coelum enim, inquit, et terra transibunt, verba autem mea non praeteribunt (Matth. XXIV).« Si ergo folia verba sunt, et verba non transibunt. nec folia quidem defluent.

»Et omni quaecunque faciet, prosperabuntur.« Quibus? sanctis quidem. Quod enim natus, quod circumcisus, quod baptizatus, quod passus, quod praedicavit, quod resurrexit, quod coelos ascendit, omnia sanctis prospera sunt.

Non sic impii, non sic.« Non erunt, inquit, impii beati, non meditabuntur in lege Dei, non prosperabuntur. »Sed erunt tanquam pulvis« miseri, omnibus subjecti, instabiles, qui omni vento doctrinae circumferuntur; quos ventus et inflatio superbiae [Col. 1153B] separavit a terra viventium, illatio.

»Ideo non resurgent impii in judicio.« Ideo, quia tales sunt, non resurgent impii in judicio, jam enim judicati sunt, non ergo judicabuntur, at vero nec judicabunt, quomodo denique resurgent, qui in omni tempore morientur? »Neque peccatores in concilio justorum.« Dicet aliquis: Quis in tanta hominum multitudine, justos a peccatoribus discernet. Dominus quidem. Sequitur:

»Quoniam novit Dominus viam justorum.« »Novit Dominus qui sunt ejus, ut ipse ait (II Tim II).« ---»Ego sum pastor bonus, et cognosco oves meas (Joan. X).«

»Et iter impiorum peribit.« Impii quidem semper erunt: neque ita peribunt ut non sint; iter vero [Col. 1153C] illorum omnino non erit, quia jam peccare non poterunt. Melior est ergo via justorum, quae semper erit, quam iter impiorum, quod prorsus destruetur.

Potest autem, et de unoquoque justo intelligi, ut sic dicatur: Omnis vir erit beatus, qui non cogitavit, non fecit, non docuit mala; cujus voluntas, et meditatio in lege Domini fuit. Hic ligno vitae comparabitur quod spiritualiter Christus intelligitur. Merito enim Christo comparatur, qui ad ejus imaginem factus ejus similitudinem non amisit, sed semper sanctus fuit cum sancto, et immaculatus cum immaculato.



EXPOSITIO PSALMI II.

[Col. 1153D] »Quare fremuerunt gentes.« Cum, inquit, talis esset, ut superius dictum est, quare contra eum gentes fremuerunt, dicentes: »Crucifige?«---»Et quare populi meditati sunt inania« putantes occidere immortalem? »Quare astiterunt reges terrae?« Herodas videlicet et Pilatus, et principes Anna et Caiphas convenerunt in unum locum adque consilium adversus Dominum Patrem, et adversus Christum Filium ejus, dicentes: »Dirumpamus vincula eorum, et projiciamus a nobis jugum ipsorum.« Hoc autem tale est, ac si dicerent: Hic homo cum suis discipulis ligavit nos, jugum cervici nostrae imposuit, putat vinctos post se trahere et in novam legem nos inducere. Quod ne fiat, dirumpamus vincula eorum, et projiciamus a nobis jugum ipsorum. [Col. 1154A] O miseri, cur non intellexistis eumdem ipsum dicentem: »Jugum enim meum suave est, et onus meum leve (Matth. II).«

»Qui habitat in coelis irridebit eos, et Dominus subsannabit eos.« Quia jugum Christi spreverunt et diabolicum sumpserunt, dignos irrisione, et subsannatione ostendet eos Dominus in die judicii.

»Tunc loquetur ad eos in ira sua.« Illis autem irrisis et subsannatis loquetur ad eos in ira sua. Cum enim tot millibus hominum dicet Matth. XXV: Ite, maledicti, in ignem aeternum, quamvis iratus non sit, iratus tamen esse videbitur.

»Et in furore suo conturbabit eos.« Qui enim inferno positi erunt, ubi non est nisi fletus et stridor dentium (Matth. XIII), procul dubio conturbabuntur.

[Col. 1154B] »Ego autem constitutus sum rex ab eo.« Tunc tandem »Deus manifeste veniet, Deus noster, et non silebit,« sed dicet: Ego quem crucifixistis, quem Dei Filium et regem esse negastis, constitutus sum rex ab eo. Ubi? »Super Sion montem sanctum ejus.« Sion speculatio interpretatur; significat autem sanctam Ecclesiam, quae non in imis, non in tenebris jacet, sed in monte, et in alta mentis specula posita, nunquam ab hostibus incurrentibus quasi incauta praeoccupari potest. In hac autem Christus rex constitutus praecepta Domini praedicavit.

»Dominus dixit ad me: Filius meus es tu, ego hodie genui te.« Ac si dicat: Dominus, qui ante [Col. 1154C] tempora genuit me, temporaliter quoque per Spiritum sanctum de Virgine me nasci voluit: hodie enim tempus significat.

»Postula a me, et dabo tibi gentes haereditatem tuam.« Quia Filius meus es tu, inquit Pater, postula haereditatem, et dabo tibi gentes; Judaei enim spreverunt te et possessionem tuam, non unam, vel duas provincias, quinimo terminos terrae.

»Reges eos in virga ferrea,« id est forti, invisibili, insuperabili imperio, cui nemo resistere poterit.

»Tanquam vas figuli confringes eos.« Ac si dicat: Si qui autem te regem esse negaverint, si qui tuo contraire imperio conati fuerint, tanquam fragiles, [Col. 1154D] et virtute vacuos confringes, vel tali modo occides et disperdes, ut nunquam amplius vivificari possint, vas enim figuli semel confractum, redintegrari impossibile est.

»Et nunc, reges, intelligite.« Intelligite, o reges, et ab hoc uno Rege reges esse discite, et nolite superbire; habetis enim vos quoque Regem. Sed quid intelligere debetis? Sequitur:

»Servite Domino in timore, et exsultate ei cum tremore.« Timor animae tremor vero corporis est. Nullus igitur intellectus tantum prodest, quantum ut anima et corpore serviamus Domino.

»Erudimini, qui judicatis terram, apprehendite disciplinam, ne quando irascatur Dominus.« Hic evidentissime apparet quod nemo ad Ecclesiae regimina [Col. 1155A] accedere debet, nisi prius disciplinam apprehenderit. Unde, et in episcoporum constitutione, tales eos Apostolus ordinare jubet, qui bene sciant providere domui suae (I Tim. III). Quomodo enim Ecclesiam Dei judicabit, et alios edocebit, qui indisciplinatus est et seipsum regere nescit? Hujusmodi ergo iratus est Dominus. Ideoque »peribit de via justa,« id est de via justorum aberrantes, procul dubio in aeternum peribunt. »Quia cum exarserit Dominus in brevi ira sua,« quae in momento (I Cor. XV) et ictu oculi finietur, »beati omnes, et soli qui confidunt in eo.« Unde miseros fore non dubitamus qui de justorum via egredientes in Domino non confidunt.



EXPOSITIO PSALMI III.

[Col. 1155B] »Domine, quid multiplicati sunt qui tribulant me? multi insurgunt adversum me.« Multiplicatos ideo dixit, quia non solum Judaei et gentiles, verum etiam et discipulus suus levavit contra eum calcaneum suum.

»Multi dicunt animae meae: Non est salus ipsi in Deo ejus.« Multi mihi et vitae meae mortem promittunt, neque aliquem esse putant, qui de manibus eorum eam eripere possit. Sed mentiuntur, quoniam »tu, Domine, susceptor meus es,« quia me suscipiendo ab inimicis liberabis. »Et gloria mea,« quia me glorificabis. »Et exaltans caput meum,« quoniam die tertia me suscitabis (partem pro toto posuit). Hinc totam passionem et resurrectionem ex ordine pronuntiat, et praeterito pro futuro utitur, [Col. 1155C] dicens:

»Voce mea ad Dominum clamavi.« In cruce, inquit, positus, clamabo ad Dominum, ut non tradat me in animas tribulantium me. »Et exaudivit me de monte sancto suo,« id est de secreto suae divinitatis. Vel etiam clamavit cum dixit: »Pater, clarifica me in hac hora,« et Pater audivit, imo, et exaudivit eum dicens: »Clarificavi et iterum clarificabo (Joan. XII).«

»Ego dormivi et soporatus sum.« Dormiam, quia pro carne assumpta moriar, in sepulcro quasi soporatus quiescam, tertia die resurgam, »quia Dominus suscepit me. Ergo non timebo millia populi circumdantis, et affligentis me.« Tu enim, Domine, exsurges mihi in adjutorium et salvabis me, scio [Col. 1155D] quoniam tu percussisti, et aeternae morti damnasti »omnes adversantes mihi sine causa.« Vere sine causa, siquidem et frustra faciebant, et ei cui minime deberent. Unde ipse ait Joan. XVIII: »Si male locutus sum testimonium perhibe de malo; sin au em bene, cur me caedis:«---»Dentes peccatorum contrivisti,« contrivit Dominus dentes peccatorum quia Scribae et Pharisaei, multique falsi testes, sententiolis quibus Christum corrodere conabantur incassum emissis, victi recesserunt.

»Domini est salus.« Dixerunt Judaei superius de Christo. »Non est salus ipsi in Deo ejus;« ipse autem econtra se exauditum, resuscitatum a Domino, salvatum, in coelos assumptum testatus est. [Col. 1156A] Mentiti sunt ergo Judaei. Unde ipse concludens, ait: »Ergo Domini est salus.« Et se salvato, benedicit suis, dum dicit: »Et super populum tuum benedictio tua.«



EXPOSITIO PSALMI IV. VOX CHRISTI.

»Cum invocarem exaudivit me Deus justitiae meae.« Mediator Dei et hominum, Dominus noster Jesus Christus, in hoc psalmo nunc Patri, nunc hominibus loquitur. Loquitur autem Patri cum dicit: Deus, conscius amoris semperque memor justitiae, cum invocarem te, exaudisti me.

»In tribulatione dilatasti mihi.« Id est dilatatum, amplificatum et laetum cor mihi dedisti; dilatatum enim et coangustatum, quasi contraria sunt. Merito [Col. 1156B] ergo se dilatatum dicit, qui de tribulatione et angustiis liberatur. Cum, inquam, invocarem te, exaudisti me. Sed quid invocavi?

»Miserere mei.« Namque ex ea parte qua erat homo fragilis, mortalis erat atque passibilis, ideo misericordiam quaerebat, quia misericordia indigebat. »Et exaudi orationem meam,« exaudi, inquit, meam orationem, quam, et pro me, et pro meis ad te fundo. Hucusque Patri locutus, nunc autem conversus hominibus loquitur.

»Filii hominum, usquequo gravi corde.« Ac si dicat: Ego quidem pro vobis oro, vos autem filii hominum, et non Dei (quia non Dei, sed hominum opera facitis), usquequo eritis gravi corde? Quod enim lapideum est, grave est; lapidea autem corda [Col. 1156C] sunt, in quibus Deus, et amor, et verba salutis imprimi nequeunt; sunt igitur gravia. »Ut quid diligitis vanitatem,« id est quare idola surda, muta et vana adoratis? »Et quaeritis mendacium,« et non verbum Domini.

»Scitote quoniam mirificavit Dominus sanctum suum.« Quasi dicat: Intelligite quas retributiones reddat Dominus, omittentibus vanitatem et quaerentibus se, quoniam mirificavit eos, mirificos eos facit, et virtutibus et sanctitate exornat. Ne ergo quaeratis mendacium, sed veritatem Domini, ut et vos quoque sancti et mirifici sitis, quod si facere volueritis. Ego quidem pro vobis orabo, et »Dominus exaudiet me, cum clamavero ad eum« pro vobis.

[Col. 1156D] »Ergo irascimini,« vitiis, inquit, et diabolo principi; ejus hucusque amici fuistis. Quibus, ne mea oratio frustra fiat, nunc irascimini, »et nolite deinceps peccare.«

De his autem »quae dicitis in cordibus vestris, et in cubilibus vestris compungimini.« Est enim cor cubile cogitationum. »Ex corde enim cogitationes exeunt (Matth. XV),« siquidem ibi jacent; ex quibus compungi, et poenitentiam nos admonet Dominus agere. Post compunctionem autem.

»Sacrificate, inquit, sacrificium justitiae.« Non hircorum nec taurorum, sed sacrificium laudis et jubilationis, hostiam vivam et immaculatam. Exinde »sperate in Domino,« meritum recipere, bona [Col. 1157A] scilicet aeterna. »Sed multi« stulti, increduli sine spedicunt: »Quis ostendit nobis bona?« quis inde certus nuntius venit. Hoc stulti. Sancti autem et catholici viri quidem dicunt:

»Signatum est super nos lumen vultus tui, Domine.« Ac si dicant: Hactenus caecitas et diabolicae tenebrae nobis impressae oculos nostros caligaverant, nunc autem lumen, claritas, intellectus, imago et pulchritudo vultus tui signata sunt super nos, quia jam non transitoria, sed aeterna quaerimus. »Dedisti laetitiam in corde meo.« Catholica, inquit, congregatio, quia me illuminasti, de tenebris extraxisti, magnam quidem cordi meo dedisti laetitiam.

»A fructu frumenti, vini, et olei sui multiplicati [Col. 1157B] sunt.« Ac si dicat: Ego quidem illuminata, et in aeternorum bonorum spem inducta, omnia temporalia parvipendo; illi autem, qui, ut diximus, spem non habent, neque bona aeterna esse credunt, sola temporalia amplectentes, a fructu frumenti, vini et olei multiplicati et divites facti sunt, quae quia caduca sunt, ipsi quoque cum eis cadent.

»In pace in idipsum dormiam et requiescam.« Ego, inquit, currens et festinans, non ad caduca, vel mutabilia, imo in idipsum, ad Deum, qui non mutatur, dormiam et requiescam cum ipso in aeterna pace, et merito.

»Quia tu, Domine, singulariter in spe constituisti me,« id est ego solus et singularis et speravi, et sperata recipiam; illi autem, ut diximus, non [Col. 1157C] speraverunt. Quid ergo recipient?



EXPOSITIO PSALMI V.

»Verba mea auribus percipe, Domine, intellige clamorem meum.« Vox cujuslibet justi: Quod autem est, verba mea auribus percipe, Domine, id est intellige clamorem meum, a quo non differt: »Intende voci orationis meae.« Hoc autem cur facere debeat, subjungit causam. Tu enim »rex meus et Deus meus.« Ipsemet qui hanc orationem fecit, quare non exaudiatur, et quo tempore exaudiri debeat adnectit. Ait enim: In nocte oravi, non sum exauditus, ergo mane, id est nocte transacta orabo.

»Quoniam ad te orabo, Domine, mane exaudies vocem meam.« In nocte quidem sumus, dum in vitiorum tenebris jacemus, postquam autem in mane [Col. 1157D] sumus, confidenter orare possumus.

»Mane astabo tibi et videbo.« Noctem relinquam, diabolum fugiam, ad mane veniam, in mane autem ut fuero, non jacebo, non otiosus ero, sed astabo, cum vitiis dimicabo, in bonis operibus perseverabo. Et hoc, tibi, id est ad honorem tui. Et videbo »quoniam non Deus volens iniquitatem tu es,« quia aequus et justus es, iniquitatem non vis.

»Quoniam non est in ore eorum veritas.« Propter inimicos dixit, quorum deceptio valde timenda est; veritas enim in eis non est. Quid mirum? nam »cor eorum vanum est,« et quia a vanitate veritas quidem progredi non potest.

»Sepulcrum patens est guttur eorum.« Guttur [Col. 1158A] pro verbis posuit. Sepulcrum vero patens infernum significat, quia morti dedito nemini clauditur. Cum igitur haereticorum verba, peccatorum animas in infernum perducant (quem sepulcrum patens esse diximus), quid aliud sunt ipsa verba, nisi infernus et sepulcrum patens? Sic enim diabolum mortem vocamus, quia ad mortem animas perducit. »Linguis suis dolose agebant,« id est dolose proferebant. »Judica illos Deus,« id est, aeterno damna supplicio. »Nisi decidant a cogitationibus suis, secundum multitudinem impietatum eorum expelle eos,« hoc est, nisi a perversis suis cessaverint cogitationibus, a consortio sanctorum expelle eos in tenebras exteriores, propter eorum multas impietates. »Quoniam irritaverunt te, Domine,« id est ad iram provocaverunt.

[Col. 1158B] »Et laetentur omnes qui sperant in te.« Omnes, inquit, qui sperant in te, laetentur de te. »In aeternum exsultabunt,« quia semper tecum erunt, qui illorum es gaudium et exsultatio. »Et habitabis in eis;« sancti enim templum Dei sunt. Unde Apostolus I Cor. III: »Nescitis quia templum Dei estis, et Spiritus sanctus habitat in vobis?«

»Et gloriabuntur omnes qui diligunt nomen tuum.« Alii in curribus et equis, in divitiis, saeculique honoribus gloriantur; illi vero qui nomen tuum diligunt, non nisi in te gloriabuntur. »Quoniam tu benedices justo,« id est eorum justitiae.

»Domine, ut scuto bonae voluntatis tuae coronasti nos.« Coronam pro victoria posuit, quia post victoriam [Col. 1158C] sequitur corona. Et sic est intelligendum, Domine, ut scuto bonae voluntatis tuae coronasti nos, id est, protectione tua nos coronas, quia non ex meritis nostris, sed ex Dei protectione coronam acquirimus.



EXPOSITIO PSALMI VI. VOX ECCLESIAE.

»Domine, ne in furore tuo arguas me, neque in ira tua corripias me.« Ac si dicat: Volo equidem, Domine, ut me arguas et corripias, sed non in ira vel furore, argue me ut pater, corripe me ut magister. Arguitur enim latro, quando suspenditur; corripitur adulter, dum excaecatur. Hoc autem modo ne me corripias, Domine, imo in misericordia et pietate, hoc est quod sequitur:

[Col. 1158D] »Miserere mei, Domine.« Namque tua indiges misericordia. »Infirmus enim sum, sana me, Domine, quoniam conturbata sunt ossa mea,« habet enim corpus ossa, habet et anima. Animae autem ossa sunt memoria, intellectus, spes, patientia, abstinentia, bona voluntas; his autem infirmatis, anima stare non potest. Cadit igitur, est ergo corripienda. Qui enim peccat, corripi debet. Animae autem, dum quatiuntur et a vitiis conturbantur, quibus resistere debuissent, ipsa anima jam stare non valens, cadens peccat et infirmatur, hoc est quod dicit:

»Et anima mea turbata est valde.« Ac si dicat: Capta est civitas, intus fit conturbatio inimicorum, [Col. 1159A] expulsi sunt habitatores. Sic ergo capta est anima, regnant vitia, pelluntur virtutes. Quid igitur? Suspendetur ut latro? absit! ait enim: »Sed tu, Domine, usquequo?« Subauditur, differes medicinam.

»Convertere, Domine, et eripe animam meam.« Ac si dicat: Longe factus a me, quia »longe est a peccatoribus salus (Psal. CXVIII).« Sed convertere, Domine, ad me, et eripe animam meam, quae ab inimicis detinetur; »salvum me fac,« non ex meritis meis, sed propter multam misericordiam tuam

»Quoniam non est in morte, qui memor sit tui.« Est autem mors, corporis animaeque disjunctio. Moritur tamen, qui a mundo ejusque concupiscentiis [Col. 1159B] se separat. Moritur etiam, qui a Domino sequestratur. Unde hic dicitur, quoniam non est in morte qui memor sit tui. Quasi dicat: In vitiis sum, diabolo sum conjunctus, a te divisus, tibi mortuus, tuique immemor: ergo justifica me, ut tui sim memor. »Non enim mortui laudabunt te, Domine, neque omnes qui descendunt in infernum. In inferno autem quis confitebitur tibi?« Omnis enim qui diaboli catena constringitur, in inferno est; qui autem in vitiis est, diabolicis catenis constringitur. Est ergo in inferno. Deum ergo laudare non potest.

»Laboravi in gemitu meo.« Peccavi, inquit, in peccatis tamen non persevero, sed poenitentiam ago, in gemitu laboro. Quocirca miserere mei. [Col. 1159C] »Lavabo per singulas noctes lectum meum:« lectus animae, corpus est; hoc autem, quia multas noctes, vitiaque et tenebras sibi attraxit, pro unoquoque lavari oportet. Repetitio: »Lacrymis meis stratum meum rigabo.«

»Turbatus est a furore oculus meus.« Oculus, pro mente ponitur, quae nisi constans fuerit, furore et vitiorum impetu conturbatur. »Inveteravi inter omnes inimicos meos;« ac si dicat: Mirum non est quod oculus meus conturbatur, inveteravi enim inter omnes inimicos meos; longo enim tempore ab inimicis obsessus et incitatus sum.

»Discedite a me, omnes qui operamini iniquitatem.« Gemitu, inquit, et lacrymis Domino, et aequitati [Col. 1159D] conjunctus sum. Quapropter discedite a me, omnes qui operamini iniquitatem, ego enim amodo eam non operabor. Simile autem simile quaerat. »Quoniam exaudivit Dominus vocem fletus mei,« pro aequitate flevi, cui me jungere desiderabam, exauditus sum; ab ea ergo non movebor amplius.

»Exaudivit Dominus deprecationem meam, Dominus orationem meam suscepit. Erubescant et conturbentur vehementer omnes inimici mei.« Conturbentur vel aeterna damnatione, vel contra vitia, et fiant boni. Convertantur in infernum, sive ad bonum. Et erubescant pro peccatis, valde velociter.



EXPOSITIO PSALMI VII. VOX PERFECTORUM.

»Dominus Deus meus, in te speravi.« Non enim [Col. 1160A] in arcu meo speravi, non in auro, vel argento, non in meis viribus, sed in te speravi, qui es Deus, et Dominus meus, ideoque »salvum me fac.« Tu Jesus, tu Salvator, tu salva, quia salvare potes. Gladius enim meus non salvabit me. »Ex omnibus persequentibus me libera me.« Persequitur avaritia, superbia, luxuria, perfidia, discordia, ex his omnibus libera me. Quare?

»Nequando rapiat ut leo animam meam.« Inimicus noster »diabolus tanquam leo rugiens, circumit quaerens quem devoret (I Petr. V),« cujus retia sunt vitia supradicta. Ipse autem pessimus venator, animas persequens, alias in avaritia, alias in superbia, alias in luxuria irretitas deprehendit. »Dum non est qui redimat, neque qui salvum faciat,« [Col. 1160B] tu redime, qui redimere potes, quia alius non est, qui possit redimere, vel salvare.

»Domine, Deus meus, si feci istud.« Hoc est, »si est iniquitas in manibus meis.« Quid per manus, nisi opera intelligimus? manibus enim operamur: »Si reddidi retribuentibus mihi mala.« O quanta viri perfectio, qui nedum facere, sed nec etiam mala sibi pro bonis retribuentibus, mala reddere nescivit, Lucae VI: non oculum pro oculo, dentem pro dente, manum pro manu abstulit, sed ex una maxilla percussus alteram praebuit. Si, inquam, hoc feci vel illud, »decidam,« non sursum ascendam, non ad te veniam, sed cum peccatoribus in infernum cadam. Et hoc merito, quia talis, vel tale feci peccatum, »ab inimicis meis inanis,« ut [Col. 1160C] imbellis et inanis, ut viribus vacuus, ut ab inimicis devictus cadam.

»Persequatur inimicus animam meam.« Jam retia tetendit, jam praedam venator invenit; hanc persequatur, hanc comprehendat. »Et conculcet in terram vitam meam,« conculcet in carnales cupiditates, et cum terrenis, et pecccatoribus eam occidat. »Et gloriam meam in pulverem deducat,« quid per gloriam, nisi resurrectionem? quid per pulverem nisi carnis resurrectionem? Cujus ergo gloria in pulverem deducitur, cum justis ad gloriam non resurgit.

»Exsurge, Domine,« Quia peccata praedicta non feci, exsurge, Deus, mihi in adjutorium; adjuvantis [Col. 1160D] enim, non sedere, sed stare est. »In ira tua,« ostende te iratum, si enim te pro nobis iratum inimicis nostris ostenderis, non amplius laedere non audebunt. »Exaltare in finibus inimicorum meorum,« omnes, inquit, fines terrae inimici nostri hactenus possederunt, nunc Domine exsurge, carnem sume, humano generi succurre, praepara te a bellum, ostende te iratum, et exaltare per omnes terras. Corrigas et regas quos diabolus premebat:

»Exsurge, Domine Deus meus, in praecepto quod mandasti.« Judaeis enim praecepisti: »Solvite templum hoc, et in triduo reaedificabo illud (Joan. II).« Et: »Sicut Moyses exaltavit serpentem in eremo, ita exaltari oportet Filium hominis (Joan. III).« Solvatur ergo templum hoc, exaltetur Filius hominis, [Col. 1161A] exsurgat, et crucem ascendat Dominus Deus meus in praecepto suo; aliter in apostolis praedicare praecepisti, ergo illorum praedicatio praeceptum tuum fuit, in hoc autem praecepto resurrexit, crevit et exaltata sunt regnum, imperium et potentia tua. »Et synagoga populorum circumdabit te,« id est omnes gentes credent in te.

»Et propter hanc in altum regredere.« Propter hanc congregationem (synagoga enim congregatio interpretatur), in altum regredere, coelos ascende, quia cum a terris fueris exaltatus, omnia post te trahes (Joan. II). Regredere igitur in altum, »et trahe nos post te, et curremus in odorem unguentorum tuorum (Cant. I).«---»Dominus judicans populos.«---»Pater non judicat quemquam, sed omne judicium [Col. 1161B] dedit Filio (Joan. V).« Est igitur Filius Dominus judicans populos. »Judica me, Domine, secundum justitiam meam,« quia judex es, judica me, et quia justus, juste judica justum. »Et secundum innocentiam meam super me,« id est secundum innocentiam super me consideratam.

»Consumetur nequitia peccatorum.« Quoniam quidem judex es, justos judicabis et peccatores. Peccatores autem quomodo? quia in nequitia sua consummabuntur. Judicium autem justorum quale erit? Sequitur: »Et diriges justos.« Ubi? ad te quidem. Quid igitur est justorum judicium, nisi electio? »Scrutans corda et renes Deus;« in corde enim, et renibus sunt cogitationes. Quia ergo non solum facta, verum etiam cogitationes scrutatur [Col. 1161C] Deus (Sap. VI). Ideo verus est judex, quia et de factis judicat et de cogitationibus.

»Justum adjutorium meum a Domino.« Quia ad se dirigit Dominus justos, justum est justorum judicium. Vocabo judicium, an adjutorium? non judicium, sed adjutorium; quippe quo et miseria fugatur et beatitudo acquiritur.

»Qui salvos facit rectos corde.« Qui enim corde rectus est, tortum quidem, nec facere, nec cogitare potest. Si enim cogitat, rectus non est; si autem facit, camelus est.

»Deus judex justus.« Vere utique justus, qui et justos salvat, et peccatores damnat. »Fortis et patiens.« Fortis, quia nemo sibi resistere potest; [Col. 1161D] patiens, quia non statim punit. »Nunquid irascitur per singulos dies?« Vere patiens est, quia quamvis omni die, imo omni hora eum offendamus, ipse tamen omni die non irascitur

»Nisi conversi fueritis,« peribitis. Et tale est ac si diceret: Quamvis patiens sit, tamen nisi conversi fueritis, peribitis. Et merito. Nam gladium suum vibravit. Quid per gladium, nisi Christum? iste enim gladius diabolum trucidavit. Ergo quia gladium vibravit, et Filium suum in mundum misit, qui conversus non fuerit, peribit. Unde ipse ait Joan. XV: »Nisi venissem, et locutus fuissem, peccatum non haberent, nunc autem excusationem non habent.«

»Arcum suum tetendit.« Quid est arcus ejus? [Col. 1162A] Vetus Testamentum. Hic autem arcus ante Christi incarnationem tensus non erat. Christus autem ut venit, eum tetendit, chordam adhibuit; Novum enim Testamentum chorda, veteris legis austeritatem Novum Testamentum mitigavit. Dicebat enim lex Exod. XXXI: Si quis hoc fecerit vel illud, moriatur: Hic autem sermo nimium durus et rigidus est, sed quomodo mitigatur? Vis audire quomodo? Si quis hoc, vel illud fecerit, tot annis poeniteat, et salvabitur. Hoc habet Novum Testamentum, hoc habent canones, hic sermo est dulcis, qui non desperare, sed sperare facit (II Cor. VII).

»Et paravit illum.« Paravit, quia intelligibilem fecit; paravit, quia obscuritatem et tenebras ademit. »Et in eo paravit vasa mortis.« Per vasa mortis [Col. 1162B] apostolos intelligimus, qui viva aqua pleni erant. Hanc autem aquam alii bibebant ad salutem; alii vero quasi toxicum et venenum. Unde Apostolus; II Cor. II: »Aliis sumus odor vitae ad vitam, aliis odor mortis in mortem.«---»Sagittas suas ardentibus effecit,« quod enim per vasa idem per sagittas significatur. Sagittae enim sunt apostoli, quia occulte diabolum et vitia destruunt. Has autem sagittas perfecit Dominus, et composuit eorum utilitati, qui amore spiritus et igne accensi sunt.

»Ecce parturivit injustitiam.« Hic versus ei conjungitur, qui ait: »Ne quando rapiat ut leo animam meam,« quia valde timeo. Est enim iniquus, dolosus et injustus, hoc est quod dicit: »Ecce parturivit injustitiam.« Iste malignus pater cum animabus [Col. 1162C] jungitur, filios procreat, sed quos filios? injustitiam quidem dolorem et iniquitatem.

»Lacum aperuit.« Quo enim tempore primum hominem peccare fecit, infernum quidem et lacum aperuit. Aperit etiam omni die, dum miseros in peccata inducit. Non tamen solum aperire ei sufficit, sed insuper »effodit eum,« aliis enim minorem, aliis vero majorem foveam praeparat, quia qui plus peccat in majora tormenta cadit.

»Et incidit in foveam quam fecit.« Aeternus enim ignis, et diabolo et angelis ejus paratus est, nullique major poena quam poenarum principi debetur. »Convertetur dolor ejus in caput ejus,« non enim sine dolore erit, qui doloris auctor fuit. »Et in verticem [Col. 1162D] ipsius iniquitas ejus descendet.« Postquam enim nullus erit, qui peccet vel peccare velit, omnis iniquitas in eum convertetur, eritque ei non parva poena, ipsa mala voluntas, quam exercere non poterit

»Ego autem confitebor et laudabo Dominum, secundum justitiam ejus, et psallam nomini Domini altissimi.«



EXPOSITIO PSALMI VIII.

»Domine Dominus noster, quam admirabile est nomen tuum in universa terra! Quoniam elevata est magnificentia tua super coelos.« Vox prophetae, de Christi ascensione gratulantis. Magnificentia Dei, Christus est, quia per eum magnificatur Deus. Namque ante Christi ascensionem in sola Judaea notus erat [Col. 1163A] Deus, »in Israel magnum nomen ejus (Psal. LXXV).« Nunc autem, quando Filius ejus super coelos elevatus est (Act. I), valde admirabile est nomen suum, non in sola Judaea, sed in universa terra.

»Ex ore infantium et lactentium perfecisti laudem.« Hoc de Hebraeorum pueris intelligi potest. Possumus etiam, per infantes et lactentes, apostolos intelligere. Infantes quidem erant, quia ut rustici et indocti, vix fari noverant; lactentes autem, quia Novum et Vetus Testamentum quasi duo ubera suxerunt. Ex ore autem istorum laudem suam perfecit Dominus, quia horum praedicatione crevit Ecclesia. »Propter inimicos tuos.« Inimici Dei, Judaei sunt, qui, postquam Filium Dei crucifixerunt, nomen quoque ejus omnino delere conati sunt. Propter hos igitur [Col. 1163B] inimicos, ex ore infantium et lactentium se Deus laudari fecit. »Ut destruat inimicum et ultorem,« ultores et defensores Scripturarum erant Judaei, ne aliquis super Christo eas intelligeret. Apostoli autem econtra Christum laudabant, et in eum Scripturas interpretabantur. Ergo, quia apostolorum sententia praevaluit, a Deo inimici et ultores destructi sunt, ut nec unus quidem adversus Christum jam loqui audeat.

»Quoniam videbo coelos tuos.« Ac si diceret Propheta: Gaudeo, Deus, quoniam scio me visurum »opera digitorum tuorum,« quae in filiis tuis fidem »fundasti,« videlicet coelos, »lunam et stellas;« per coelos, apostolos, per lunam, Ecclesiam, per stellas autem, doctores intelligimus?

[Col. 1163C] »Quid est homo quod memor es ejus?« Hoc autem, quamvis de unoquoque justo intelligi possit, de Christo tamen in Epistola ad Hebraeos Apostolus interpretatus est. »Quid est homo quod memor es ejus?« ac si diceret: Magnificentia tua elevata est, homo, et Filius hominis exaltatus est (Hebr. II). Sed nunquid homo tantum? Si enim simplex homo esset, non sic illius memor fuisses. »Aut Filius hominis, quoniam visitas eum,« vere Filius hominis, quia filius virginis-visitas eum, quia nunquam derelinquis.

»Minuisti eum paulo minus ab angelis.« Namque quia mortalis fuit, ab angelis est diminutus. »Gloria et honore coronasti eum,« gloria quidem, [Col. 1163D] quia resurrexit; honore vero, quia vicit, imperium sumpsit, et coelos ascendit (Act. I).

»Et constituisti eum super opera manuum tuarum.« Quia »in nomine Jesu omne genu flectitur, coelestium, terrestrium et infernorum (Philip. II).«

»Omnia subjecisti sub pedibus ejus.« Quae? »Oves et boves universas, insuper et pecora a campi, volucres coeli et pisces maris, qui perambulant semitas maris.« Per oves, simplices homines; per boves doctores; per pecora campi, bonos conjugatos; per volucres coeli, philosophos et sapientes; per pisces maris, divites negotiisque saecularibus implicitos intelligimus. Ergo quia omnia tibi sunt subjecta, »Domine, Dominus noster, quam admirabile est nomen tuum in universa terra!«



EXPOSITIO PSALMI IX.
[Col. 1164A]

»Confitebor tibi, Domine, in toto corde meo.« Confitebor, inquit Ecclesia, tibi, Domine, non labiis tantum; non ut illi de quibus dicitur Matth. XV- »Hic populus labiis me honorat, cor autem eorum longe est a me,« sed in toto corde meo te adorabo, te laudabo, tibi peccata mea confitebor. »Narrabo omnia mirabilia tua,« omnia quidem enarrabo, quae in Novo et in Veteri Testamento scripta inveniam.

»Laetabor, et exsultabo in te.« In te laetabor, in te exsultabo, sicut scriptum est Psal. XXXI: »Laetamini in Domino.« Itemque II Cor. X: »Qui gloriatur, in Domino glorietur.«---»Et psallam nomini tuo, Altissime.« Hactenus enim quaecunque [Col. 1164B] feci, in nomine Jovis, Mercurii, Saturni, caeterorumque feci, deinceps autem quae faciam. in nomine tuo faciam.

»In convertendo inimicum meum retrorsum.« Dum, inquam, inimicum meum retrorsum convertam, in nomine tuo psallam, quia non meas vires, sed te de triumpho laudabo. Bene autem dixit, dum convertam, quia ante Christi incarnationem, quasi princeps et dux itineris nos diabolus praecedebat; nunc autem velut latro et pessimus canis, retro serpens, calcaneo nostro insidiatur.

»Infirmabuntur et peribunt a facie tua.« Quem enim superius inimicum dixit, non unam, sed totam inimicorum congregationem intellexit. Unde pluraliter hic dicitur: Infirmabuntur et peribunt. Infirmati [Col. 1164C] sunt inimici nostri, qui virtutem, imperium et potentiam amiserunt; peribunt autem in die judicii a facie Domini fugientes, quia cum satellitibus suis, aeterno damnabuntur supplicio.

»Quoniam fecisti judicium meum et causam meam.« Vere inimicum retrorsum convertam, quia ad hoc mortuus es, ut ego viverem; ad hoc praeliatus es ut ego vincam; judicium tuum, esse meum, et causam tuam, meam esse fecisti, quia ob meam salutem et utilitatem a Judaeis judicatus es. Nunc sedes super thronum, quia angeli et archangeli, throni et dominationes tibi sunt subjecti. »Qui judicas justitiam;« justitiam quidem semper judicas, quia superbos semper humilias et exaltas humiles.

[Col. 1164D] »Increpasti gentes, et periit impius.« Increpavit enim Dominus gentes apostolica praedicatione. Dicebant enim apostoli Luc. XIII: »Nisi poenitentiam egeritis, omnes simul peribitis.« Itemque Matth. III: »Jam securis ad radicem arboris posita est.« His et similibus increpavit Dominus gentes, unde factum est ut periret impius, id est impietas. »Nomen eorum delesti in aeternum, et in saeculum saeculi,« delevit enim Dominus nomina impiorum, quia qui prius impii, idololatriae et filii diaboli vocabantur, nunc et sancti et justi et filii Dei vocati sunt.

»Inimici defecerunt.« Quomodo? »Framea.« Quae est ista framea? Christus Jesus, qui eos interfecit. »In finem,« id est ex toto. »Et civitates eorum destruxisti,« multas quidem civitates et congregationes [Col. 1165A] habuit, et habet malignus spiritus, quas Dominus quotidie destruere non cessat; omnis enim haereticorum, latronum, paganorum, et superborum congregatio, diaboli civitas est, haec autem, dum Domino associamur secundum priorem statum, destruuntur.

»Periit memoria eorum cum sonitu.« Magna, enim erat memoria, laus et fama malignorum spirituum in praedictis civitatibus quae apostolorum sonitu omnino deleta est (Psal. XVIII). Praedicatione namque apostolorum, et idola fracta sunt, et templa destructa, et deorum religio abominata. »Et Dominus in aeternum permanet,« in quibus diabolus regnabat, in eisdem Dominus quidem rex in aeternum permanebit. Sed qui Dominus? Sequitur:

[Col. 1165B] »Qui paravit in judicio thronum suum.« Thronus Dei apostoli sunt, quia in eis sedet et habitat. Hos autem ad judicium paravit, quia cum ad judicandum venerit super duodecim sedes sedebunt, duodecim tribus Israel judicantes (Matth. XIX). »Et ipse judicabit orbem terrae in aequitate, judicabit populos in justitia.« Nunquid ipse solus judicabit? nonne et apostoli judicabunt? Dictum est enim, quoniam ipsi judicaturi sunt (I Cor. VI). Judicabunt utique apostoli, judicabit et Dominus: Dominus quidem ut judex, apostoli autem ut lex.

»Et factus est Dominus refugium pauperi.« Judicabit, inquam, Dominus orbem terrae; interim autem factus est refugium pauperi, cui pauperi? [Col. 1165C] nihil quidem habenti, et omnia possidenti (II Cor. VI), quoniam quae habuit vendidit et pauperibus distribuit, quique terrenorum factus est inops, ut coelestium dives fiat. »Adjutor in opportunitatibus, in tribulatione,« nihil aliud quidem est, in opportunitatibus, in tribulatione, quam in opportuna tribulatione; sanctorum quippe tribulatio opportuna est, qua vita perpetua adipiscitur.

»Et sperent in te qui noverunt nomen tuum.« Quia adjutor illorum factus es, qui nomen tuum noverunt, et qui Christiani vocantur, ideo tum in tribulationibus et angustiis fuerint, in te sperent, tu enim eos liberabis, »quoniam non dereliquisti quaerentes te, Domine.«

»Psallite Domino qui habitat in Sion.« Quoniam [Col. 1165D] quidem quaerentes se non derelinquit, vos apostoli et doctores, qui eum quaeritis, psallite Domino. »Annuntiate inter gentes studia ejus,« in gentibus annuntiate studium, amorem et dilectionem quam erga vos habuit, quoniam »proprio Filio suo non pepercit, sed pro nobis omnibus illum morti tradidit (Rom. VIII).«

»Quoniam requirens sanguinem eorum recordatus est.« Item, apostoli, annuntiate Dominum, praedicate Evangelium, ne timeatis mortem, quoniam requirens sanguinem eorum, qui pro eo moriuntur, recordatus est, non quod oblitus esset, sed quia oblitus esse videbatur. »Non est oblitus clamorem pauperum« dicentium: »Miserere mei, Domine, [Col. 1166A] vide humilitatem« et afflictionem meam habitam »de inimicis meis.«

»Qui exaltas me de portis mortis.« Portae mortis vitia sunt, haeretici et peccatores, quia per eos, quasi per quasdam portas, mors atque poena hominibus inducitur. Ex his autem exaltantur sancti, dum erudiuntur, quomodo eos evitare possint. Bene autem dixit, exaltas, quia quicunque ab his sejungitur coelestia regna petit.

»Ut annuntiem omnes laudationes tuas in portis filiae Sion.« Sion, quae, ut diximus, speculatio interpretatur, Ecclesiam significat; filiae autem Sion, quicunque fideles intelliguntur. Portae autem aures sunt, per quas verba Divina mentes nostras ingrediuntur. Nuntiant ergo apostoli laudationes Dei in [Col. 1166B] portis filiae Sion, dum in auditu fidelium Evangelium praedicant.

»Exsultabo in salutari tuo.« In salute et in filio tuo exsultabo, neminem timebo, pro morte non tacebo, quoniam »infixae sunt gentes in interitu quem fecerunt.«

»In laqueo quem absconderunt, comprehensus est pes eorum.« Mihi quidem vitam praestant, sibi autem supplicium et interitum, me de laqueis expeditum, seipsos autem in laqueos inextricabiles involvunt.

»Cognoscetur Dominus judicia faciens.« Hoc quippe tempore peccatores Dominum suum neque cognoscunt, neque cognoscere voluerunt; cognoscetur tamen ab omnibus, cum ad judicandum venerit. Et tunc tandem »in operibus manuum suarum comprehensus [Col. 1166C] est peccator,« comprehendentur utique peccatores in operibus suis, quando hanc regalem censuram super se intonare audient: »Convertantur peccatores in infernum.« Et: »Ite, maledicti, in ignem aeternum (Matth. XXV).« Pulchre dixit, convertantur. quia nunc in inferno sine corporibus sunt, in tempore justi judicii carne recepta in infernum convertentur, »omnes gentes, quae obliviscuntur Dominum.«

»Quoniam non in finem oblivio erit pauperis.« Ac si dicat: Scio quoniam peccatores, qui Domini et creatoris sui obliti sunt, a Domino obliviscentur; pauperis autem supra memorati, qui bona sua omnia vendidit et pauperibus tribuit, in aeternum non erit oblivio.

[Col. 1166D] »Patientia pauperum non peribit in finem.« Non ut aliquid patiantur, sed quia semper de patientia gratulabuntur. Hucusque in persona Ecclesiae Propheta locutus est: hic autem in propria persona Antichristi adventum ejusque dominationem et mortem denuntiat.



EXPOSITIO PSALMI IX.

»Exsurge, Domine, non confortetur homo.« Quasi dicat: Quis est, Domine, homo iste qui tanto fastu, tanta pompa tantaque superbia consurgit? Quis est hic filius perditionis, qui supra omne quod colitur se extollit, ostentans se tanquam sit Deus? (II Thess. II.) Quis est hic judex, ante cujus conspectum omnes gentes judicentur? Exsurge, Domine, succurre sanctis tuis, neque, qui peccatoribus praevaluit, [Col. 1167A] justis quoque praevaleat homo, »judicentur gentes in conspectu tuo.«

»Constitue, Domine, legislatorem super eos.« Justis, inquam, auxiliare, inque sanctorum adjutorium exsurge; super eos autem qui eum exspectant, quique de illius adventu laetantur, hunc legislatorem constituas. Legis quidem lator erit, quia ipse quoque suam legem praedicavit.

»Ut sciant gentes quoniam homines sunt.« Homines enim pro stultis et peccatoribus, in divino eloquio frequenter inveniuntur. Unde Apostolus I Cor. I: »Cum alius, inquit, dicit: Ego sum Pauli, ego autem Apollo, ego autem Cephae, nonne homines estis?« Sic igitur et isti, cum ad judicium venerint, stultos se et peccatores esse cognoscunt, [Col. 1167B] qui hominem et non Deum adoraverunt.

»Utquid, Domine, recessisti longe?« Videns Propheta, per Spiritum sanctum, nimis duram justorum afflictionem, exclamat: »Utquid recessisti longe?« quare sanctos tuos dereliquisti? cur sic eos affligi permittis? Scio equidem, scio, »despicis« et non curas eos liberare in tam opportuna tribulatione.

»Dum superbit impius, incenditur pauper.« Vere opportuna est tribulatio, quae igne spiritus in Dei dilectionem sanctos accendit. Unde scriptum est Apoc. XXII: »Ut justus justificetur adhuc, et qui in sordibus est, sordescat adhuc.« Cum enim adversus justos superbit impius, dubium non est quin [Col. 1167C] magis sordescat. Pauper vero dum accenditur, justus quidem justificabitur. »Comprehendentur in consiliis, in quibus cogitant,« mala quidem cogitant, et in malo comprehendentur.

»Quoniam laudatur peccator in desideriis animae suae.« Desiderat peccator semper male agere; laudatur etiam a peccatoribus semper de male actis. Unde fit ut nunquam resipiscat. In malis ergo consiliis comprehendetur. »Et iniquus benedicitur.« A quibus? ab adulatoribus quidem et iniquis. Iniquus est enim qui de iniquitate benedicit iniquum.

»Exacerbavit Dominum peccator.« Non cessavit, inquit, a malo, sed omnibus modis Dominum offendit. »Secundum multitudinem irae suae non quaeret,« [Col. 1167D] nonne quaeret, inquit, Dominus illius perditionem, quaeret utique secundum multitudinem irae suae.

»Non est Deus in conspectu ejus.« Si enim in conspectu ejus Deus fuisset, nunquam eum exacerbasset. »Inquinatae sunt viae illius in omni tempore,« quia Deum non cognovit, omni tempore sese vitiis coinquinavit.

»Auferuntur judicia tua a facie ejus.« Apostrophe. Judicia tua, Domine, omnia vera et aequa sunt, vera autem judicia ab eo auferuntur.

»Omnium inimicorum suorum dominabitur.« Inimici quippe illius erunt, qui nunquam quiquam amici esse poterunt, vitia scilicet, malignique spiritus. His autem omnibus dominabitur Antichristus, quia tales servientes secum semper habebit, et quasi [Col. 1168A] famulis eis imperabit. Per ejus quoque inimicos, sanctos intelligere possumus.

»Dixit enim in corde suo: Non movebor a generatione in generationem sine malo.« Quanta ejus fuerit iniquitas, quamque perversa ejus erit cogitatio, in his verbis deprehenditur; nunquam de gente in gentem, de regno in regnum, de generatione vivorum in generationem mortuorum sine malo transibit.

»Cujus maledictione os plenum est.« Quia omnia verba illius maledicta sunt; »et amaritudine,« quia toxicata, et mortifera sunt; »et dolo,« quia cum deceptione fiunt. »Sub lingua ejus labor et dolor,« quia admonitiones linguae ipsius ad labores et dolores homines perducunt.

»Sedet in insidiis.« Quid est sedet? id est perseverat. [Col. 1168B] Cum quibus? »Cum divitibus.« Vae vobis, divites, qui cum diabolo sedetis. In quibus insidiis? »In occultis.« Ad quid? »Ut interficiat innocentem,« quia nocentes diligit, innocentes odio habet.

»Oculi ejus in pauperem respiciunt, insidiatur in abscondito, quasi leo in spelunca sua.« Sicut enim leo in spelunca sua mitibus animalibus, ita et iste in abscondito cordis sui innocentibus insidiabitur.

»Insidiatur, ut rapiat pauperem.« Quid est rapere pauperem? »rapere pauperem« est, »dum attrahit eum,« attrahit autem, si quando decipit.

»In laqueo suo humiliabit eum.« Prius, inquit, insidiabitur, deinde vero rapiet; raptum autem in laqueo suo humiliabit, multos enim fame, ferro, carcere, aliisque tormentis affliget. »Inclinabit se, et [Col. 1168C] cadet cum dominatus fuerit pauperum.« Sancti quidem humiliati et afflicti super coelos exaltabuntur; ipse vero inclinatus in infernum cadet, et merito.

»Dixit enim in corde suo: Oblitus est Deus, avertit faciem suam ne videat in finem.« Quia Domini oblitum esse dixit, sanctorumque finem, et mortem non inspicere, ideo juste in infernum cadet, et ibi suae iniquitatis meritum recipiens Dominum non oblitum fuisse cognoscat. Possumus etiam pro fine, terram intelligere.

»Exsurge, Domine Deus.« Antichristus quidem cadet, tu autem, Deus, exsurge. »Exaltetur manus tua,« id est virtus, potentia et gloria tua. Vel »manus tua,« id est Ecclesia. »Ne obliviscaris pauperum,« [Col. 1168D] ut iste iniquus putavit.

»Propter quid irritavit impius Deum.« Exprobratio. Videns casum ejus, dicit hoc merito sibi accidisse, quia Dominum irritavit. Quomodo irritavit? »Dixit enim in corde suo: Non requiret.« Quid? mortem sanctorum, quia de sanctorum afflictione nullam poenam se a Domino recipere opinatus est. In hoc, inquit, Dominum irritavit.

»Vides?« quid vides? quod iste quoque te non videre putabat, sanctorum videlicet afflictionem. Quare? »quoniam laborem et dolorem consideras,« quem pro te ab iniquis patiuntur. Ad quid consideras? »Ut tradas eos in manus tuas,« id est in potestatem tuam, vel in sanctorum congregationem, et hoc merito.

[Col. 1169A] »Tibi enim derelictus est pauper.« A quo? a diabolo quidem, a quo prius detinebatur. Quamobrem »orphano tu eris adjutor.« O nimium beati qui tali patre viduati, Domini adjutorium promerentur!

»Conteres brachium peccatoris, et maligni,« id est virtutem, potentiam et dominationem supra dictos homines. »Quaeretur peccatum illius, et non invenietur.« Quid est peccatum illius? superbia, regnique exaltatio; hanc autem si quaeras, invenire non poteris, quia cum eo destruetur.

»Dominus regnavit in aeternum et in saeculum saeculi.« Vere peccatum et regnum istius cito periibit; Dominus autem regnabit in aeternum. Cum quibus? cum sanctis quidem. De malis autem quid fiet? Sequitur: »Peribitis gentes de terra illius,« quia [Col. 1169B] nullus illorum terram viventium ingredietur. Tunc tandem: »Exaudiet Dominus desiderium pauperis.« Qui pauper melius hic quam Apostolus intelligi potest, qui se dissolvi desiderare dicit et esse cum Christo? (Philip. I.) Hoc autem desiderium tunc erit exauditum. »Praeparationem cordis eorum audivit auris tua,« id est, corda eorum praeparata vitiisque mundata. Quando fient ista? cum judex quidem universalis venerit, »Judicare pupillo et humili.« Haec autem dicta sunt, »ut non apponat ultra magnificare se homo super terram.«---»Omnis enim qui se exaltat humiliabitur, et qui se humiliat exaltabitur (Matth. XXIII).«



EXPOSITIO PSALMI X.

»In Domino confido.« Responsio bonorum contra [Col. 1169C] Judaeos et haereticos: Quare me, o haeretici, subvertere nitimini? quare deceptionis similitudines mihi narratis, dicentes: »Transmigra in montem sicut passer?« Passer enim in convallibus positus, si quem versus se sagittarium venire praesenserit, in montem advolat. Vos autem, qui homines et rationales estis, cum perversos sagittarios super vos venire conspicitis, quare ad nos, qui ingenio alti, et sapientia muniti sumus, et ad insuperabiles sententias nostras non confugitis? Hoc enim, inquit vir sanctus, sine intermissione mihi narratis: Ego autem in Domino confidens fabulationes vestras non timeo.

»Quoniam ecce peccatores intenderunt arcum.« Peccatores etiam eos vocatis qui sancti et justi [Col. 1169D] sunt, arcun deceptionis eos intendisse dicitis qui pro universali salute semper laborant. »Paraverunt sagittas suas in pharetra, ut sagittent in obscuro rectos corde.« Sagittas, utique paratas, praeclaras et utiles in cordibus habent sed non ad hoc, ut rectos corde occulte decipiant, quod vos dicitis. »Quoniam quae perfecisti destruxerunt.« Apostrophe. Vides, Domine, quia verum et sanum Scripturarum intellectum, quem in sanctis tuis perfecisti, jam fere destruxerunt et ubique errorem praedicando Ecclesiam destruunt, et ad se imperfectos convertunt. Hoc, inquit Propheta, dicent justi: Justus autem quid fecit

»Dominus in templo sancto suo, Dominus in coelo sedes ejus,« subauditur, constituitur. Sed [Col. 1170A] quae sunt sedes ejus? Sancti quidem, in quibus sedet et habitat. Has autem in suo sancto templo constituet, in quo sine fine secum gaudebunt.

»Et oculi ejus in pauperem respiciunt.« Dei namque respicere misereri est. »Palpebrae ejus interrogant filios hominum,« id est solo intuitu justos cognoscit et peccatores. Vel palpebrae ejus, id est divinae Scripturae, quae sicut palpebra, aliquando clauduntur, aliquando aperiuntur. Interrogant autem filios hominum, quia quasi in speculo se quilibet in eis cognoscere potest.

»Dominus interrogat justum et impium.« Dei quippe interrogatio, cognitio est, ut sic dicatur: Dominus cognoscit justum et impium. Sed quis est impius? »Qui diligit iniquitatem,« impius est, et [Col. 1170B] »odit animam suam,« odit quidem, quia occidit.

»Pluet super peccatores laqueos.« Justis cognitis et peccatoribus, sanctos, quidem in coelestibus regnis secum constituet: super peccatores autem laqueos pluet. Quare dixit, »pluet?« quia innumerabilia tormentorum genera in judicio super peccatores effundet, a quibus semel detenti, nunquam amplius expediri poterunt. Pluit etiam in hoc saeculo, quia diversis vitiis, quae diaboli laquei sunt, illigari eos permittit. »Ignis, sulphur, et spiritus procellarum erunt pars calicis eorum.« Per calicem mortem intelligas. Unde in Evangelio Dominus ait: »Pater, si possibile est, transeat a me calix iste (Joan. XXVI),« ignis inexstinguibilis, sulphur, et fetor intolerabilis. Spiritus procellarum, id est impetus plurium tormentorum [Col. 1170C] erit pars mortis eorum. Possumus autem, et pro qualitate operis hoc figurare, ut qui irascibilis et invidus fuit, in igne, qui luxuriosus et adulter, in sulphure, quique in omnibus promiscue peccavit, in spiritu procellarum mori dicamus. Sed si haec omnia, ut ait Propheta, »eorum pars mortis« erunt, manifestum est quoniam alia et forsitan pejora eos exspectant.

»Quoniam justus Dominus, et justitiam dilexit.« Justitiam quidem diligit, quia unicuique digna operibus merita tribuit: repetitio, aequitatem vidit vultus ejus.



EXPOSITIO PSALMI XI.

»Salvum me fac, Domine, quoniam defecit sanctus.« Vox justorum ante Christi incarnationem: [Col. 1170D] Salvum me fac, Domine, ne ab iniquorum vanitate decipiar. Quoniam defecit sanctus, id est sanctitas in omnibus.

»Quoniam diminutae sunt veritates a filiis hominum.« Diminuta est veritas, quia crevit mendacium. »Vana locuti sunt unusquisque ad proximum suum,« quia omnes loquuntur vana, ideo pereunt veritates, habentes labia dolosa, id est deceptione repleta. »In corde, et corde locuti sunt,« id est in duplici corde, quia aliud dicit, et aliud intelligit. Unde quidem historiographus ait: »Aliud habet clausum in pectore, aliud depromptum in lingua.«

»Disperdat Dominus universa labia dolosa, et linguam magniloquam.« id est magna de se loquentem. Horum qui dixerunt: »Linguam nostram [Col. 1171A] magnificabimus.« Hoc fecit Arius, hoc Sabellius, hoc Simon Magus, loquacitatem suam super Ecclesiam magnificantes. »Labia nostra nobis sunt,« id est sententias, quas proferimus, nosipsi invenimus. »Quis est noster Dominus?« hic nimium magnificatur.

»Propter miseriam inopum et gemitum pauperum, nunc exsurgam, dicit Dominus.« Audivit Dominus justorum vocem superius clamantium. Salvum me fac, Domine, nunc autem in adjutorium illis exsurgere sese promittit.

»Ponam in salutari,« id est, hoc officium mei adjutorii, ponam in Filio meo. »Fiducialiter agam in eo,« id est, praelium vestrae salutationis eo duce facere »non timebo.«

[Col. 1171B] »Eloquia Domini eloquia casta.« Laetantur sancti de Domini promissione, quia sciunt, se revera accipere quod promisit, quoniam eloquia et promissa Domini casta sunt, neque ulla falsitate corrupta, quasi »argentum igne examinatum, probatum terrae,« id est quod probatum et ratum est, nulla terrena admistione plumbi vel aeris corruptum. »Purgatum septuplum,« id est multoties: finitum pro infinito. Aliter probatum terrae, id est a terrenis hominibus, ab Abraham videlicet, Isaac, et Jacob caeterisque, quibus promisit quia in nullo eis mentitus est. Purgatum septuplum, id est septiformis gratia Spiritus. Namque per Spiritus sancti gratias, quas habuerunt apostoli, erroris intelligentiam a Novo Veterique Testamento purgaverunt, quae sine [Col. 1171C] dubio sunt eloquia Domini. Ergo quia sic verax est Dominus, qui Filii sui incarnationem nobis promisit, quod Christus veniat, dubitandum non est.

»Tu, Domine, servabis nos, et custodies nos a generatione hac in aeternum.« Ac si dicat: Te, Christe, desideravimus, te diu exspectavimus. Tandem venisti, tu salvabis nos, tu custodies nos ab hac praesenti generatione in saecula saeculorum. Impiis autem quid fiet? Sequitur:

»In circuitu impii ambulant.« Quia etiam nunc circa Ecclesiam vagantes in eam intrare nolunt; vel in circuitu, terrena negotia exercentes. Vel, quia in circuitu Scripturarum laborantes, solam superficiem, et ea quae circa sunt, considerant, medullam autem, et ea quae interius latent, penitus [Col. 1171D] ignorantes. Vel ideo in circuitu, quia, quasi canes circumcirca obambulantes, in illam aeternam civitatem intrare non poterant.

»Secundum altitudinem tuam multiplicasti filios hominum.« Quod filii hominum et peccatores sanctis et Dei filiis superabundant, hoc secundum altam et inenarrabilem scientiam factum est. Vel secundum altitudinem tuam, id est per exaltationem crucis, multiplicasti, et crescere fecisti Ecclesiam. Vel etiam multiplicasti filios hominum virtutibus et sanctitate.



EXPOSITIO PSALMI XII.

»Usquequo, Domine, oblivisceris me in finem,« id est, omnino? Vel usquequo oblivisceris me tendentem [Col. 1172A] in finem? id est, ad te, qui es alpha et omega, principium et finis. »Usquequo avertis faciem tuam a me?« Usquequo, inquit, meis indignatus peccatis, dedignaberis me videre?

»Quandiu ponam consilium in animam meam,« id est, tandiu iratus mihi eris, quandiu meam, et non tuam faciam voluntatem, quandiu humanum, et non divinum consilium sequar. »Dolorem in corde meo per diem,« id est, quandiu de amissis rebus vel de miseria supervenienti dolebo? Aliter: Quandiu ponam consilium in animam meam, id est, nisi in animam, et non in carnem consilium ponam, ut non corporis, sed animae faciam voluntates, omni tempore mihi eris iratus. »Dolorem in corde meo per diem,« id est, nisi poenitenti doleam et plangam, [Col. 1172B] quia Christum, et diem amisi, et diabolum et noctem sum imitatus.

»Usquequo exaltabitur inimicus meus super me?« Usquequo ab inimico meo diabolo, et a vitiis superabor? »Respice et exaudi me, Domine Deus meus;« quia meis viribus inimico resistere nequeo, tu, Domine, ne avertas faciem tuam a me, sed respice, et exaudi me.

»Illumina oculos meos.« Quos diabolus, ne te cognoscerem excaecaverat. »Ne unquam obdormiam in morte,« id est, ne in peccatis moriar, vel, ne in morte, id est in diabolo delecter, vel ne dormitio mea, mors, ad impiorum similitudinem fiat, sed perpetua quies ad bonorum imaginem. »Ne quando dicat inimicus meus, praevalui adversus eum.« [Col. 1172C] Quod utique faceret, si vita finita, me in peccatis inveniret.

»Qui tribulant me, exsultabunt, si mortuus fuero,« id est inimici mei, qui me in has miserias et aerumnas de paradisi gaudiis impulerunt, si a te et a fide tua motus fuero, exsultabunt: »Ego autem in misericordia tua sperabo.« Tu me, inquit, a supra dictis inimicis defende, ego quidem non in meis viribus, sed in tua misericordia sperabo.

»Exsultavit cor meum in salutari tuo,« id est de salute tua. Scio quidem quia in te speravi, quoniam salvabis me. »Cantabo Domino qui bona tribuit mihi;« quia bona et salutem tribuit mihi Dominus, hominis interioris et exterioris voce cantabo. »Et psallam nomini Domini altissimi,« id est, [Col. 1172D] bona operabor, et sine intermissione nomen ejus, quo ab inimicis defendor, laudabo.



EXPOSITIO PSALMI XIII.

»Dixit insipiens in corde suo: Non est Deus.« Insipiens Judaeorum populus, videns Christum tectum carne humana, Deum non esse cogitavit. Vel etiam gentiles alium Deum non esse affirmaverunt, nisi fortunam et animum. Unde »corrupti sunt et abominabiles facti sunt in studiis suis,« id est, a tam perversis cogitationibus coinquinati et corrupti sunt, et in lege et caeremoniis, in quibus maxime studebant, Deo abominabiles facti sunt. »Non est qui faciat bonum, non est usque ad unum.« Merito quidem abominati sunt, quia nemo illorum bona [Col. 1173A] agit, quinimo nec aliquis usque ad unum, id est usque ad illos, qui unum Deum, unam fidem, unum baptisma colunt, quibusque est cor unum et anima una.

»Dominus de coelo prospexit super filios hominum ut videat, si est intelligens aut requirens Deum.« Probatio est a divina auctoritate, quod nemo ab Ecclesia separatus, ullo in loco bona operetur, quia Dominus super filium hominum aspiciens nullum intelligentem aut requirentem Deum vidit. Quales igitur invenit. Sequitur

»Omnes declinaverunt simul,« id est uno modo ab excelso Dei imperio decidentes, diaboli jugo se submiserunt. Unde »inutiles facti sunt,« Inutiles facti sunt Deo, quia filii placita non operantur. [Col. 1173B] »Non est qui faciat bonum, non est usque ad unum.« Quod divina probavit auctoritate, cui nemo refellere audet. Hoc jam quasi ratum concludens, ait. Ergo non est qui faciat bonum, non est usque ad unum.

»Sepulcrum patens est guttur eorum.« Quamdam divisionem videtur hic facere, ac si dicat: Malorum alii sunt sepulcrum patens, id est haeretici. Alii »veloces ad effundendum sanguinem,« id est tyranni; alii autem qui »viam pacis non cognoverunt,« id est Judaei. Horum autem nemo bonus est. Unde constat quod nulli ab Ecclesia separato inest bonitas. Sepulcrum patens est guttur eorum, quia extrinsecus dulcia et dolo dealbata sunt illorum verba. Vel, ut superius diximus, sepulcrum patens, [Col. 1173C] id est infernus, est lingua eorum, quia in infernum, qui nemini clauditur, animas inducit. »Linguis suis dolose agebant,« id est dolosa verba proferebant. »Venenum aspidum sub labiis eorum,« quia mel et dulcedinem labiis pronuntiant. In cordibus autem et intellectu venenum latet et amaritudo, qua, qui semel in butus fuerit, vix amplius mederi poterit.

»Quorum os maledictione et amaritudine plenum est.« Maledictione quidem, quia omnia illorum verba a Deo sunt maledicta. Amaritudine autem, quia, quasi toxicum et venenum, animas mortificant. »Veloces pedes eorum ad effundendum sanguinem.« Hoc de tyrannis dicitur qui sanctorum sanguinem sitientes, prompti et veloces sunt ad effundendum. [Col. 1173D] »Contritio et infelicitas in viis eorum.« Hoc de Judaeis videtur esse dictum, quia ad contritionem et summam infelicitatem, pro suae iniquitatis opera devenient. »Et viam pacis non cognoverunt,« via pacis Christus est, hanc autem non cognoverunt Judaei, »quia si cognovissent, nunquam Dominum gloriae crucifixissent (I Cor. II).«---»Non est timor Dei ante oculos eorum,« non utique timuerunt, quando Filium suum crucifixerunt, nec nunc quidem timent, cum de tanto scelere non poeniteant. Increpatio.

»Nonne cognoscent omnes qui operantur iniquitatem?« Hic vox Patris inducitur loquentis et minantis: »Nonne cognoscent omnes qui operantur iniquitatem,« id est haeretici? »Et qui devorant [Col. 1174A] plebem meam sicut escam panis,« id est tyranni. Et illi qui videntes Christum »Dominum non invocaverunt, sed illic trepidaverunt timore, ubi non erat timor,« quia nisi Christum occiderent, et locum et gentem sese amittere putabant (Joan. XI). Vel, quia aliquando idola adorantes, quasi Deum ea timebant, quae utique timenda non erant. Vel, quia adhuc legem et prophetas legentes, spiritualem intelligentiam eis apponere non audent.

»Consilium inopis confudisti, quoniam Dominus spes ejus est.« Hucusque Deus Pater. Nunc Ecclesia loquitur, dicens: Vos Judaei, consilium inopis, id est Christi, qui, »cum omnium dives esset, pro nobis pauper factus est (II Cor. VIII),« confudistis, id est, caeteris consiliis commiscuistis, neque praetulistis [Col. 1174B] vestis, imo vilius habuistis. »Quoniam Dominus spes ejus est,« quia in Domino speravit, et quod verum est Matth. XXVII, se Dei Filium confitebatur, ideo nec verbis ejus credidistis, sed, quod nequius est, morti eum adjudicastis.

»Quis dabit ex Sion salutare Israel?« Quandoquidem Christum interemistis, quis alius veniet ex Sion, ut aiunt vestri prophetae, et dabit salutare Israel? Legitur enim in prophetis quoniam ex Sion veniet, qui auferet et avertet captivitatem a Jacob. Quod fiet, »cum averterit Dominus captivitatem plebis suae.« Hoc autem jam ex parte factum est, quia redempta est Ecclesia, quae a diabolo captiva detinebatur. In quo alio? »Exsultabit Jacob, et laetabitur Israel.« Aliter, per Sion Ecclesiam animarum, [Col. 1174C] quae jam in coelis positae sunt, per Jacob autem, et plebem suam terrenam, Ecclesiamque, quam adhuc vitia supplantant. Per Israel vero, quoscunque sanctos et Deum videntes intelligimus. Quis igitur alius in die judicii veniens ex Sion, id est ex coelesti congregatione sanctorum animarum dabit salutem Israel? Et quando Dominus converterit captivitatem a populo suo, qui eodem in tempore fiet, Apoc. XXI, quia »neque luctus, neque clamor, sed nec ullus dolor amplius erit.« In quo, inquam, alio tunc temporis »exsultavit Jacob« id est Ecclesia »et laetabitur« idem ipse? jam factus »Israel,« quia Deum videbit? Nullo alio. Decepti sunt igitur Judaei.



EXPOSITIO PSALMI XIV.
[Col. 1174D]

»Domine, quis habitabit in tabernaculo tuo?« Tabernaculum Dei est Ecclesia quae in hoc mundo peregrinatur. In hoc autem habitant qui in bonis operibus perseverant, multi enim in Ecclesia sunt, qui non in ea habitant, sed in diversis vitiis, quasi in diversis civitatibus stationem faciunt. Vel tabernaculum Dei, Christus est, in Christo autem habitat qui in eo delectatur. Vel, »in tabernaculo tuo,« id est in coelesti Jerusalem. Repetitio. »Aut quis requiescet in monte sancto tuo?« id est, in excelso coelorum habitaculo, sive de tuo scriptum est, in Christo: »Venite, ascendamus in montem Domini (Isai. II).« Responsio. Qui ingreditur sine macula. Maculam pro criminali peccato posuit, nam sine aliqua [Col. 1175A] macula nullus esse potest, nec unius diei infans, »et operatur justitiam;« non enim sufficit alicui esse sine macula, nisi et justitiam operetur. Justitiam quidem operatur qui nec se, nec alium injuste corrumpit, quique se et alium pro iniquitate dominavit.

»Qui loquitur veritatem in corde suo.« Qui non deceptionis mendacia cogitat, sed aedificationis veritatem compensat. »Qui non egit dolum in lingua sua,« dolum quidem in lingua agit qui verborum duplicitate alios decipit.

»Nec fecit proximo suo malum.« Proximus noster, quicunque fidelis est. »Et opprobrium non accepit.« Quod fieret adversus proximos suos, non accepit, non mente concepit, non acceptabile habuit [Col. 1175B] opprobrium proximorum. »Ad nihilum deductus est in conspectu ejus malignus,« quia pro nihilo apud eum reputatur. Vel, quia pro nihilo habuit eos a quibus ipsemet occidebatur. Sive, in die judicii, cum ante conspectum ejus venerint, »ad nihilum, et ad mortem reducentur. Timentes autem Dominum glorificat Dominus,« glorificat quidem quia, et coronat, et de inimicis vindicat.

»Qui jurat proximo suo, et non decipit.« Promissio namque justi, juramentum est. »Qui pecuniam suam non dedit ad usuram,« hoc ad litteram intelligi potest. Dant tamen, et praedicatores pecuniam suam ad usuram, si pro munere vel favore aliquo Evangelium praedicant. Dant et illi pecuniam ad usuram, qui ideo eleemosynas faciunt ut ab hominibus videantur. [Col. 1175C] Quia, sicut scriptum est, »receperunt mercedem suam (Matth. VI),« id est usuram. »Et munera super innocentem non accepit.« Super innocentem munera accepit qui vel pro munere rectum detorquet judicium ut faciat »bonum malum et malum bonum, et album nigrum et nigrum album« ut ait propheta (Isa. V). Vel, qui pro munere et lucro terreno, innocentem depraedatur atque occidit. »Qui facit hac,« videlicet, qui ingreditur sine macula, qui operatur justitiam, qui loquitur veritatem, qui non agit dolum, »non movebitur in aeternum,« quia in monte praedicto, sine fine cum Domino manebit.



EXPOSITIO PSALMI XV.

[Col. 1175D] »Conserva me, Domine.« Vox Mediatoris pro Ecclesia loquentis. Ut enim pro servis loquitur dominus, et lingua pro unoquoque membro, ita pro tota Ecclesia loquitur Christus. »Conserva me, Domine,« id est conserva eos quos mihi dedisti, quoniam in te speravi, ideo enim in te speravi, et ab angelis me minoravi (Psal. VIII), ut eos conservares. Prius enim quam homo fieret in nullo se majore sperare poterat: ergo quia carnem sumpsit, in Domino speravit. Nihil igitur aliud est, quoniam in te speravi, nisi quia in tui obedientia carnem assumpsi. Vel, in te speravi, id est eos in te sperare feci, qui prius in homine sperabant atque principibus. »Dixi tibi, Domine, Deus meus es tu,« quia te Deum et Dominum vocavi, ideo conserva eos. »Quoniam [Col. 1176A] bonorum meorum non eges,« conserva, nec dicas, non sunt digni, non mihi servierunt, non enim tu eorum indiges servitio, sed ipsi potius tuo beneficio.

»Sancti qui sunt in terra ejus mirificavi omnes voluntates meas in eis.« Quae fuerunt voluntates ejus? incarnatio, nativitas, passio et resurrectio, et similia. De his autem non solum infideles, sed etiam sancti admirantur. Infideles quidem admirantur et negant, sancti autem admirantur et credunt. Tale est igitur ac si diceret: Conserva eos, Domine; nole enim amittere. Adeo enim eos diligo ut tanta pro eis passus sim, quod non solum de passione, verum etiam de passionis voluntate admirentur.

»Multiplicatae sunt infirmitates eorum.« Ac si [Col. 1176B] dicat: Conserva eos, omnino enim tua indigent conservatione. Et est antipophora redditiva. Indigent enim medico, quia multas habent infirmitates; indigent, quia multa peccata fecerunt; indigent, quia a multis tribulantur; indigent, quia multa idola coluerunt. In Hebraeo enim, pro infirmitates, Loc in loco, idola scriptum est. Aliter: Conserva eos, quia suas cognoscunt et confitentur infirmitates.

»Postea acceleraverunt.« Prius, inquit, peccaverunt, idola coluerunt, et infirmati sunt, postea acceleraverunt, et festinanter ad me verum medicum concurrerunt. Vel postea acceleraverunt justi, videlicet ad praemium; injusti autem ad supplicium. Quia priusquam medicus venisset, et justi et injusti ad infernum ibant. Sive postea acceleraverunt, [Col. 1176C] quia pristinam vitam deflentes, omnes ad Dei servitium se accinxerunt.

»Non congregabo conventicula eorum de sanguinibus. « Quia, inquit, hoc fecerunt, et illud et illud, de sanguinibus et peccatis eorum conventicula, vel judicium non tenebo. Vel, congregationes eorum tales erunt, quae »non ex sanguinibus, neque ex voluntate viri, neque ex voluntate carnis, sed ex Deo nati sunt (Joan. I).«

»Nec memor ero nominum eorum per labia mea.« Hoc etiam ad litteram observandum est, namque et Simonem Petrum (Joan. I), et Saulum Paulum (Act. XIII), vocavit. Spiritualiter autem sic intelligitur. Non vocabo peccatores, non idololatras, nec semen [Col. 1176D] Chananaei, sed justos, et sanctos, et filios charissimos.

»Dominus pars haereditatis meae.« Haereditas Dei Ecclesia est; hujus autem pars Dominus est, quia de duobus, sibi in partem elegit. Alii vero elegerunt diabolum. Namque Deus et diabolus ita a cunctis necessario dividuntur, ut sine altero istorum nullus esse possit. Ergo quia talem sibi partem sancti elegerunt, merito filii Dei vocabuntur. »Et calicis mei,« id est meorum; mortis namque sanctorum est Dominus pars, quia partim pro eo, partim pro acquirenda beatitudine moriuntur. Vel, calicis mei, quia cibus et potus, et summa bonorum refectio est. »Tu es, qui restitues haereditatem meam mihi,« quia pro Judaeorum amissione, gentiles mihi [Col. 1177A] subjicies, vel restitues in die judicii, quia corporibus animabus conjunctis, dicam sanctis: »Venite, benedicti Patris mei (Matth. XXV),« vel, quia mihi eam claritatem reddes, quam priusquam mundus fieret, tecum habui (Joan. XVII).

»Funes ceciderunt mihi in praeclaris.« Ad eorum similitudinem loquitur, quibus, praedia dividentibus, aliis in bonas terras aliis in lapidosas, funes et perticae cadunt, quibus eae dividentur. Et laetatur, quia, amissis Judaeis, tam praeclaram gentium sortitus est haereditatem. »Etenim haereditas mea praeclara est mihi,« mihi quidem praeclara est, etsi aliis fortasse vilis videatur. Vel, haeredibus meorum, id est in terra viventium praeclara est in eis.

»Benedicam Dominum, qui tribuit mihi intellectum.« [Col. 1177B] Ex hoc, inquit, Dominum benedico, quia fidelibus meis intellectum, qui prius indocti erant, et manuum suarum opera stulte colebant. »Insuper et usque ad noctem increpuerunt me renes mei.« Insuper ex hoc quoque benedicam Dominum, quod renes mei, id est Judaei (ex quorum renibus patres mei, et ex quorum carne natus sum), me increpando et blasphemando usque ad mortem, et infernum ire compulerunt. Vel ex hoc benedicam Dominum, quod renes mei, id est, intellectus et cogitationes meorum, usque ad mortem pro fide conservanda eos ire docuerunt.

»Providebam Dominum in conspectu meo semper.« Ac si dicat: Quamvis in mortis passione, et ego, et mei fuissemus, tamen in conspectu meo et meorum, [Col. 1177C] Deum adjutorem semper inspexi. Et »quoniam a dextris est mihi ne commovear, propter hoc laetatum est cor meum.« Propter hoc, inquit, laetatur cor meum, quia Pater, et divina pietas mihi a dextris astitit, ne commoverer, et ob mortis dolorem irascerer, sicque omnes gentes interficerem. Vel etiam inde laetor quod Dominus a dextris, et in adjutorium est sanctis, ne aliqua tribulatione ab ipsius fide commoveantur. »Et exsultavit lingua mea,« id est apostoli in praedicatione. »Insuper et caro mea requiescat in spe,« videlicet resurrectionis.

»Quoniam non derelinques animam meam in inferno.« Vere resurgam (Matth. XXVII), neque cum peccatoribus ab inferno et morte detinebor (Ephes. [Col. 1177D] IV), sed gaudens, et triumphans, capta praeda coelos ascendam (Marc. XVI). »Nec dabis sanctum tuum videre corruptionem.« Quia neque Christus anima vel corpore corruptus est. Neque sancti, etsi corporis detrimenta patiantur, animae tamen non corrumpuntur.

»Notas mihi fecisti vias vitae.« Ideo, inquit, non detinebor a morte, quia cognita est mihi via vitae, non errabo in via, sed recto itinere ad Patrem ibo. Vel etiam, meis fecisti notas vias vitae, id est opera quibus itur ad vitam.

»Adimplebis me, laetitia cum vultu tuo.« Quia, inquit, viam novi, sine impedimento aliquo ad te veniam. Cum autem tecum fuero, de vultu et claritate sumpta laetabor Expositio. »Delectationes etiam mihi [Col. 1178A] in dextera tua usque in finem« delectationum, id est infinitae delectationes. Hoc quoque de sanctis intelligi potest quia vias vitae noverant, et de vultu et claritate Dei laetabuntur, et a dextris ejus positi, aeternas suscipient delectationes.



EXPOSITIO PSALMI XVI.

»Exaudi, Domine, justitiam meam.« Hoc repetit, »Intende deprecationem meam.« Haec vox Domini, ut hominis est, pro se et pro suis loquentis. »Auribus percipe orationem meam,« factam, »non in labiis dolosis,« ut aliud dicamus et aliud cogitemus. Quod haeretici faciunt et adulatores.

»De vultu tuo judicium meum prodeat.« Prodeat et manifestetur judicium, quo ante Pilatum judicatus sum (Luc. XXIII). De vultu tuo, id est, secundum [Col. 1178B] voluntatem tuam factum esse, ne hoc aliquis illorum viribus, vel meae imbecillitati deputet, verum tuae voluntati, cui nemo resistere valet, quia non haberent in me potestatem nisi hoc a te sibi datum fuisset (Joan. XIX). Aliter de vultu tuo judicium meum prodeat, id est secundum voluntatem tuam judica meos; sic tamen ut »oculi tui videant aequitatem.«

»Probasti cor meum, et visitasti nocte.« Merito, inquit, me atque meos exaudire debes, quia et me et illos, cum etiam in ipsa nocte, tribulationum adversitate visitasti, tibi fideles, et per omnia obedientes nos esse probasti. »Et non est inventa in me iniquitas;« aequum enim est ut filius patri, et servus domino obediat, ideoque et Christus, qui Filius [Col. 1178C] est, »factus est obediens usque ad mortem (Philip. II),« et nos qui servi sumus obedire debemus, quo fit ut iniquitas in nobis non inveniatur. Alia causa.

»Ut non loquatur os meum opera hominum, propter verba labiorum tuorum, ego custodivi vias duras.« Labia Dei sunt prophetae, apostoli et doctores, quia per eos loquitur. Propter istorum autem verba, inquit Ecclesia, ego custodivi vias duras, quoniam quae isti ore dixerunt, ego opere implere conatus sum. »Ut non loquatur os meum opera hominum,« id est ea quae loquor, non me jactando, vel te incusando, loquor, sed ut meam orationem exaudias, quasi ad memoriam reduco. Aliter, adeo equidem custodivi vias duras, ut non solum facere, [Col. 1178D] sed nec etiam ore opera hominum pronuntiare voluerim: neque sermo temporis, vel verbum otiosum ex ore meo processit. Hoc autem de se quoque Christus dicere potest, qui legis et prophetarum complens mandata, duram et asperam a Judaeis pertulit passionem. Deprecatio:

»Perfice gressus meos in semitis tuis.« Quia, inquit, jam incoepi, ut usque in finem perseverare possim, perfice gressus meos in semitis tuis. Justitia namque pax, patientia, majestas, concordia semitae sunt, per quas ad Dominum itur. In his autem perficiuntur pedes nostri, quando ab eis divelli nequeunt. Hoc est quod sequitur: »Ut non moveantur vestigia mea.«

»Ego clamavi.« Ego, inquit, homo Dominicus, [Col. 1179A] in cruce positus ad te, Pater, clamavi (Luc. XXIII). Tu autem »exaudisti me, Deus; inclina aurem tuam mihi; et exaudi verba mea,« id est meorum: Neque enim profuit me exaudisse, nisi et eos pro quibus sum passus exaudias. Pulchre autem dixit: Inclina; omne enim quod inclinatur, ei qui se inclinat appropinquatur. »Mirifica misericordias tuas.« Fac, inquit, misericordias tuas miserabiles esse, dando servis eamdem quam Dominus habet potestatem. Vel mirifica, id est, charas fac et acceptabiles; quod enim miramur, quodammodo extollimus. Mirantur ergo Dei misericordias, qui nativitatem, passionem et resurrectionem diligunt: »A resistentibus dexterae tuae custodi me ut pupillam oculi.« Dextera Dei Christus est; resistentes autem, quicunque infideles. [Col. 1179B] Rogat igitur Filius Patrem, ut a sibi resistentibus eum defendat, quasi pupillam oculi existentem. Pupilla oculi dicitur Christus (Zach. II), quia, et in omnibus clarior est, et lumen quo omnes homines illuminantur. Aliter, custodi, Pater, membra mea ab his qui mihi resistunt, quia, quasi oculi pupilla, cito frangi possunt. Hoc etiam in perfectorum Ecclesia dicere potest, ut sic eam ab haereticis Deus defendat, quemadmodum pupillam oculi, id est apostolos, in quibus totum Ecclesiae corpus illuminatur.

»Sub umbra alarum protege me.« Dilectio Dei et proximi, et Novum et Vetus Testamentum. Itemque justitia, charitas caeteraeque virtutes alae Dei [Col. 1179C] sunt, quia sine his nemo ad eum volare potest. Unde hic dicit Christus: Protege me, Domine, sub alarum tuarum umbra positum. Si enim vitia et concupiscentiae exurunt, merito umbram et refrigerium ista praebere dicuntur. Vel sub umbra alarum tuarum, id est sub protectione tua protege me a facie impiorum qui me afflixerunt, id est in praesentia Judaeorum. Hoc quoque super Ecclesia intelligi potest; namque et sub eisdem alis constat Ecclesia, et ab inimicis ipsa quoque persecuta est.

»Inimici mei animam meam circumdederunt.« Judaei videlicet in passione. »Adipem suum concluserunt,« id est superbiam vitiorumque copiam amplexati sunt, quibus verus medicus eos curare volebat. Vel adipem suum concluserunt, quia Christum [Col. 1179D] occidentes, et in sepulcro claudentes (Luc. XXIII) omnes illius terrae, lacte et melle fluentis, divitias amiserunt. »Os meum locutum est superbiam,« quia »reus est mortis,« et »crucifige, crucifige« dixerunt (Matth. XXVII). »Projicientes me nunc circumdederunt me,« quondam, inquit, me extra civitatem projecerunt, nunc quoque projiciunt, dum non se nisi caesarem regem habere dicunt (Joan. XIX). Sed non sicut olim; olim enim projicientes me, incolumem abire permiserunt, nunc autem projicientes, etiam circumdederunt, »oculos suos steterunt declinare in terram,« non utique ea quae sursum aspexerunt, sed ad sola terrena oculos flectentes, quia et locum et gentem (Joan. XI) et terrenas divitias sese amittere putabant, Christum occidere [Col. 1180A] maluerunt. Vel ocules in terra statuerunt, quia terram et purum hominem Christum esse opinati sunt.

»Susceperunt me, sicut leo paratus ad praedam.« Me, inquit, quem, ut Deum, honorifice, summaque cum reverentia suscipere debuerunt, quasi leones leonumque catuli ad praedam parati, cruentis faucibus susceperunt. In abditis quidem habitant, quia »omnis qui male agit lucem fugit et odit (Joan. III).«

»Exsurge, Domine,« etc. Mihi in adjutorium exsurge. Illum autem populum Judaicum praeveni; qui semper incautus est, quique nihil timet. »Et supplanta eum« id est, da gentibus haereditatem, quam iste sibi promittebat. »Eripe animam meam ab impio,« videlicet a supradicto Judaeorum populo. [Col. 1180B] »Et eripe frameam tuam ab inimicis manus tuae.« Me, inquit, eripe, qui sum tua framea, qui antiquum inimicum trucidavi, quique justos a peccatoribus in judicio dividam. »Domine, a paucis de terra divide eos.« Pauci enim sunt boni ad malorum comparationem. Unde etiam dicitur: »Multi sunt vocati, pauci vero electi (Matth. XX).« Ac si dicat: »Divide, Domine, hos inimicos manu potentiae tuae,« a sanctis qui in Ecclesia habitant. Magna enim erit divisio et separatio, cum illi infernum, isti vero coelestia regna petent (Matth. XXV). »In vita eorum de absconditis tuis adimpletus est venter eorum,« quandiu, inquit, sancti vixerunt, coelesti pane, et secreta Scripturarum intelligentia impleri cupierunt. Illi autem (Judaei scilicet) »saturati sunt filiis,« id [Col. 1180C] est vitiis et peccatis, quae ipsimet sibi genuerunt. »Et dimiserunt reliquias suas parvulis suis,« noluerunt enim crucis delictum in se esse finitum, sed clamantes: »Sanguis ejus super nos et filios nostros (Matth. XXVII).« In posteros miserunt. Aliter, saturati sunt filiis, id est sicut divitiis, ita et prolixa fecunditate repleti sunt. Et dimiserunt reliquias suas parvulis suis, quia panem vivum et Christi corpus fastidientes, humili gentium populo ad manducandum reliquerunt. »Ego autem, dicit Ecclesia, in justitia, apparebo conspectui tuo,« illi quidem filii saturati, ego autem secretis tuis repleta, ante conspectum tuum manifestabor, et tunc tandem »satiabor cum« Filii tui »gloria apparuerit.« Vel [Col. 1180D] etiam hoc Christus dicere potest. Me Judaei injustum et peccatorem vocantes, cum injustis et peccatoribus ab inferno detineri opinati sunt. Ego autem cum justitia coelos ascendens, tuo conspectui, Pater, apparebo. Cum autem gloria tua sanctis manifestabitur, tunc aeterna beatitudine cum eis sociabor.



EXPOSITIO PSALMI XVII.

»Diligam te, Domine,« etc. Hoc autem in psalmo aliquando Ecclesia, aliquando loquitur Christus. »Fortitudo mea,« quia per te fortis sum. »Dominus firmamentum meum,« quia secundum carnem fragilis sum. »Et refugium meum,« quia in aliis armis vel munitionibus non confido. »Et liberator meus,« quia a Judaeis me liberabis, Deus meus, secundum hoc quod homo sum. »Adjutor meus,« in tempore [Col. 1181A] tribulationis. »Et sperabo in eum.« In talem, inquit, sperabo, non in alium adjutorem. »Protector meus,« quia me protegit, et defendit. »Et cornu salutis meae« id est fortis et alta defensio. »Et susceptor meus,« quia die tertia me suscitavit.

»Laudans invocabo Dominum.« Propter praedictas causas; in tempore crucis laudando invocabo te, »et ab inimicis meis salvus ero.« Habesne inimicos? Sequitur

»Circumdederunt me dolores mortis.« Praeteritum pro futuro posuit, ac si dicat: »Ecce ascendimus Hierosolymam, et consummabuntur omnia, quae scripta sunt per prophetas de Filio hominis (Matth. XX).« Circumdederunt dolores mortis, id est Judaei, dolores mortis inferentes, vel dolores, [Col. 1181B] qui in morte habentur. »Et torrentes iniquitatis conturbaverunt me,« quia ecce turba, et qui vocabatur Judas, venit. Venit torrens, et iniquorum impetus ad discipulorum gregem conturbandum, quia, pastore percusso, dispergentur oves gregis (Marc. XIV).

»Dolores inferni circumdederunt me,« id est illi, quos infernales dolores exspectant. »Praeoccupabant me laquei mortis,« quia cum gladiis et fustibus undique supervenient. Laquei mortis ideo dicuntur, quia diabolicae fraudis deceptiones in eis erant. »In tribulatione invocavi Dominum, et ad Deum meum clamavi,« Clamavit Christus in cruce positus, dicens: »Eloi (Marc. XV);« et: »Deus meus, in manus tuas commendo spiritum meum (Luc. XXIII).« [Col. 1181C] »Et exaudivit de templo sancto suo vocem meam.« Per templum sanctum ejus suae divinitatis secretum, vel, ipsum corpus Dominicum intelligimus. »Et clamor meus, semper existens in conspectu ejus, introivit in aures ejus.«

Post haec, inquit Ecclesia: »Commota est et contremuit terra.« Hoc etiam secundum litteram factum est, quia in Christi passione omnis terra tremuit (Matth. XXVII). Spiritualiter autem commota est et contremuit terra quia illi simplex terra erant, quique de anima nihil curabant, ab infidelitate ad fidem commoti, cum timore et tremore, Domino servire coeperunt. »Fundamenta montium conturbata sunt, et commota sunt,« sicut enim Christus, apostoli et [Col. 1181D] prophetae Ecclesiae sunt fundamentum, ita divitum et superborum, qui per montes intelliguntur, ipse malignus spiritus, superbia caeteraque vitia fundamentum sunt. Haec autem sunt commota et conturbata, quia baptismo et poenitentia sunt confusa. Vel etiam, tunc fuerunt commota et conturbata, quando Christus tartara spoliavit (Ephes. IV): »Quoniam iratus est eis,« id est quoniam se iratum illis ostendet; nisi enim suam iram Christus propalaret, malignus quidem, vitiaque praedicta, plus solito non conturbarentur.

»Ascendit fumus in ira ejus.« Quia fumo excitantur lacrymae, pro lacrymis fumum posuit, et est causa pro effectu, ac si dicat: Domino irascente, vitiisque expulsis et conturbatis, homines jam emundati, [Col. 1182A] lacrymosa compunctione flere coeperunt. »Et ignis a facie ejus exarsit,« ignis namque et fervor Spiritus sancti a facie Domini procedens, in omnibus exarsit, quia et vitia excussit, et sanctos illuminavit.

»Carbones succensi sunt ab eo,« carbones quidem exstincti erant, quia primos homo quando peccavit, lumen, fervorem et claritatem humano generi abstulit, eique caecitatem, mortem et nigredinem intulit. Erant igitur homines sic exstincti, duos Spiritus sancti gratia ardere fecit.

»Inclinavit coelos et descendit.« Prius, inquit Ecclesia, inclinavit Dominus coelos, id est misit prophetas et angelos, qui suum adventum mundo nuntiarent. Isaias enim dixit: »Ecce virgo concipiet [Col. 1182B] (Isa. VII).« Gabriel autem ad Mariam: »Paries, inquit, filium, et vocabis nomen ejus Jesum (Matth. I).« Deinde descendit, et carnem assumpsit. »Et caligo sub pedibus ejus.«---»Coelum, inquit, mihi sedes est, terra autem scabellum pedum meorum (Act. VII).« Ergo quia terra est scabellum, sub pedibus ejus est; per terram autem, quam sub pedibus ejus esse diximus, corpus Dominicum intelligimus. In hoc autem tanta caligo fuit ut vix pauci in eo divinitatem latitantem cognoscere possent. Fuit etiam caligo in hoc corpore, quia omnis Scripturarum profunditas, omnis sapientiae et scientiae plenitudo in Christo permansit (Joan. I). Aliter: Sicut per coelos, apostolos, ita per peccatores, infernum [Col. 1182C] intelligas. Inclinavit Dominus igitur coelos, quando inter peccatores ad praedicandum apostolos misit (Marc. XVI). Quid enim magis inclinatur quam qui de coelo infernum descendit. Et descendit, quomodo descendit? apostolica praedicatione. Ubi descendit? in omnes terras. Unde alibi dicitur: »Descendit sicut pluvia in vellus (Psal. LXXI).«---»Et caligo sub pedibus ejus;« iidem enim apostoli pedes ejus sunt, in quibus caligo et Scripturarum omnium profunditas. Vel, quia diabolum, et vitia et principum minas sub pedibus conculcaverunt, ideo sub ejus pedibus caligo esse dicitur. Unde Apostolus: »Deus autem pacis, inquit, conteret Satanam sub pedibus vestris velociter (Rom. XVI).« Hic autem merito caligo dicitur, siquidem »tenebrarum princeps est [Col. 1182D] (Ephes. VI).«---»Et ascendit super cherubim;« cherubim scientiae plenitudo interpretatur, significat autem eosdem apostolos, qui omnis scientiae fonte inebriati erant. Inclinavit igitur Dominus coelos, praeparavit ad itinera equos, ascendit super cherubim, ascendit super equos suos. »Et volavit.« Ubi? »Super pennas ventorum,« id est, super instabiles et superbos, quia in eis non invenit habitationis locum. Possumus etiam per ventos, animas intelligere; per pennas autem virtutes. Volavit igitur super pennas ventorum, quia omnes animas sanctitate transcendit. Super ascensionem quoque iste versus intelligi potest quia ab angelis super coelos exaltatus est, ubi venti ascendere nequeant. »Et posuit tenebras latibulum suum.« Per tenebras, obscura [Col. 1183A] doctorum et prophetarum verba intelligimus. Haec autem latibulum Dei sunt, quia in his verissime deprehenditur. »In circuitu ejus tabernaculum ejus« id est, Dei Ecclesia. Hoc autem tabernaculum circa Dei latibulum maaet, quando nos circa Psalterium sumus, vel quicunque fideles in Scripturis se exercent. »Tenebrosa aqua in nubibus aeris,« quia tenebrosa et obscura est Scriptura prophetarum, quos nubes significant, inde cognoscitur quod suum latibulum Dominus tenebras posuit. Possumus etiam per tenebrosam aquam, erroneam haereticorum sapientiam intelligere. Aliter: »Posuit tenebras latibulum suum,« quia carnis indumento assumpto non ab omnibus cognitus est. »In circuitu ejus tabernaculum ejus,« id est apostolica congregatio, vel ipsa caro [Col. 1183B] assumpta. Objectio. Quare cognitus non est, cum ab omnibus prophetis esset annuntiatus? (Jer. II.) Cui ipse: »Tenebrosa aqua in nubibus aeris,« id est, quia non omnes prophetarum dicta intelligunt.

»Prae fulgore in conspectu ejus nubes transierunt.« Prae fulgore, una pars est, ut sic dicatur: »Prae fulgore,« id est praeclarae et splendidae nubes in conspectu Domini semper existentes, apostoli scilicet, ad gentes transierunt, sicut scriptum est: »Vobis oportebat primum loqui verbum Dei, sed quoniam repulistis illud, et indignos vos judicatis aeternae vitae, ecce convertimur ad gentes (Act. XIII).« »Grando et carbones ignis,« ac si dicat: Transierunt nubes, sed quomodo transierunt? clamando, minando, futurum judicium praedicando, ignem [Col. 1183C] ubique mittendo, humana corda fidei ardore accendendo. Hoc est quod sequitur: »Et intonuit de coelo Dominus,« quia apostolica voce docuit gentes, ut ipse ait: »Non enim vos estis qui loquimini, sed spiritus Patris vestri qui loquitur in vobis (Matth. X).« Repetitio. »Et Altissimus dedit vocem suam,« ex qua, ut supra, processerunt grando et carbones ignis.

»Et misit sagittas suas et dissipavit eos.« Quid per sagittas, nisi doctores intelligimus? Mittens igitur Dominus doctores, »dissipavit eos,« id est vitia in eis. »Fulgura multiplicavit,« id est miracula et suae potentiae claritatem. »Et conturbavit eos,« quia quid facerent nesciebant. Ut illi qui dixerunt ad Petrum: »Quid faciemus, viri fratres.« Quibus [Col. 1183D] ipse ait: »Poenitentiam agite, et baptizetur unusquisque vestrum (Act. II).«

»Et apparuerunt fontes aquarum,« quia ex paucis praedicatoribus multi exorti, ubique terrarum orbe praedicare coeperunt. Vel, quia Novum et Vetus Testamentum multarum aquarum sunt fontes, tunc primitus intellecta et manifesta fuerunt. Expositio. »Et revelata sunt fundamenta orbis terrarum;« fundamenta terrae sunt haec duo testamenta, et apostoli et prophetae, quia super fundamentum apostolorum et prophetarum fundata est Ecclesia (Ephes. II). Sed quo ordine revelata sunt? Sequitur:

»Ab increpatione tua, Domine, ab inspiratione spiritus irae tuae.« Qui dicebas: Nisi poenitentiam [Col. 1184A] egeritis, moriemini. Hic Dominus, inquit Ecclesia, »misit de summo,« quia de seipso. Sed quid misit? misericordiam suam, Salvatorem et propugnatorem qui a Patre exivit, et in mundum venit (Joan. XVI). »Et accepit me, et assumpsit me de aquis multis,« quia ex multis populis me constituit, vel, quia ex multis vitiis me extersit, sive, quia ex multis tribulationibus me liberavit. »Eripuit me de inimicis meis fortissimis,« id est, a persecutoribus vel malignis spiritibus. »Ab his qui oderunt me.« Et fortissimi quidem erant, et penitus me odio habebant. »Quoniam confortati sunt super me,« quia, quasi victores, super me confortati sunt, inde fortissimi comprobantur. »Praevenerunt me in die afflictionis meae,« id est, in tempore quo me afflixerunt [Col. 1184B] insidiis, adulationibus et opprobriis me occupaverunt. »Et factus est Dominus protector meus,« in necessitate probatur amicus.

»Et eduxit me in latitudinem.« Qui enim in latitudinem deducitur, de angustiis trahitur. »Salvum me fecit, quoniam voluit me,« quia amittere noluit, ideo salvum me fecit. »Et retribuet mihi Dominus secundum justitiam meam,« quia justus, inquit, fui, justitiae meritum recipiam. Repetitio. »Secundum puritatem manuum mearum,« id est, juxta puritatem operum meorum, quae vitiis non sunt admista, »retribuet mihi.« Et hoc merito, »quia custodivi vias Domini,« id est, in mandatis ejus non erravi, »nec impie gessi a Deo meo.« Quid mirum? »Quoniam omnia judicia ejus in conspectu [Col. 1184C] meo,« sciebam, inquit, judicia ejus, quibus, secundum opera, merita retribuet. »Et justitias ejus non repuli a me,« quia judicem cognovi, justitiam observavi. »Et ero immaculatus cum eo,« ac si dicat: Et feci, et faciam, et semper ero immaculatus cum eo, qui maculam non habet, »Et ab iniquitate mea observabo.« Nec abs re. Scio enim quoniam »retribuet mihi Dominus, secundum justitiam meam et secundum puritatem manuum mearum,« existentium »in conspectu oculorum ejus;« bonorum namque opera semper in conspectu Dei sunt, malorum autem non respicit, sicut scriptum est: »Respexit Dominus ad munera Abel, ad munera vero Cain non aspexit (Gen. IV).« Apostrophe.

[Col. 1184D] »Cum sancto sanctus eris.« Tu, inquit, sanctus eris cum sancto, »et innocens cum innocente« habitabis. »Neque enim habitabit juxta te malignus (Psal. V).«---»Et cum electo electus eris,« prius Ecclesiam elegisti, deinde ipsa elegit te; tu autem electus semper eris cum ea electa »et cum perverso perverteris.«

»Quoniam tu illuminas lucernam meam, Deus meus, illumina tenebras meas.« Quia, inquit, in his quae scio, me illuminasti; in his quoque quae ignoro me illumina. Vel quia apostolos illuminasti et perfectos, illumina idiotas et imperfectos. Sive, quia illuminasti justos, illumina et peccatores. »Quoniam in te eripiar a tentatione,« ideo, inquit, te deprecor [Col. 1185A] et non alium, quia apud te solum a vitiorum tentatione liberabor. »Et in Deo meo transgrediar murum,« id est peccatorum obstaculum, quod ne ad te venire possem, inimicus mihi opposuit. Vel, viam quae caeteris arduus murus, nimisque difficilis esse videtur, tuo adjutorio suffultus, facile pertransibo.

»Deus meus impolluta via ejus.« Dei commendatio, ac si dicat: Hic Deus meus, non est, sicut caeteri; namque et viae illius impollutae sunt, et verba ejus vera. »Eloquia Domini igne examinata,« id est, in ipsis tribulationibus, sunt verba probata, quia non deserit sperantes in se. Hoc est quod sequitur: »Protector est omnium sperantium in se.« Et in eo quidem sperare debemus. »Quoniam quis Deus praeter Dominum, aut quis Deus praeter Deum [Col. 1185B] nostrum?« Unde ipse ait: »Ego Dominus, et non est amplius, extra me non est Deus (Isa. XLV).« Et iste est ille »Deus qui praecinxit me virtute« id est fide, spe et charitate. »Et posuit immaculatam viam meam,« id est opera mea. »Qui perfecit pedes meos tanquam cervorum,« ad currendum agiles, et qui in bonorum operum cursu non cito deficerent, quique persequentium oculis se ultro inferrent. »Et super excelsa statuens me,« id est in coelestibus regnis, ubi sanctorum est habitatio. Ideo psalmi graves sunt, quia persona cito mutatur; namque modo in secundam, nunc in tertiam conversus, Domino loquitur, ejusque beneficia enumerat.

»Qui docet manus meas ad praelium.« Justitia [Col. 1185C] namque pax, patientia, caeteraeque virtutes, quasi manus nobis sunt, quibus diabolum expugnamus. Unde Apostolus: »Induite vos armaturam Dei (Ephes. VI).«---»Et posuisti arcum aereum brachia mea,« dilectio Dei et proximi, duo brachia nobis sunt qui Deum et hominem his amplectimur quibus etiam quasi forti et insuperabili arcu vitia superamus. »Et dedisti mihi protectionem salutis tuae,« id est Filii tui. »Et dextera tua suscepit me,« quia mundum in morte jacentem ad se traxit.

»Et disciplina tua correxit me in finem,« id est ad plenum. »Et disciplina tua ipsa me docebit.« Qui enim sacras Scripturas legit, in quibus Dei disciplina continetur, et a vitiis corripitur, et de virtute [Col. 1185D] in virtutem ad finem ire docetur.

»Dilatasti gressus meos subtus me.« Ego, inquit, in arcto persequi vitia coepi, tu autem dilatasti et agiles fecisti pedes meos, vigoremque eis dedisti, ne in tali cursu fatigentur. »Persequar igitur inimicos meos,« id est vitia et malignos spiritus; »et comprehendam illos,« comprehendam et ligabo, ne fugiendo crescant. »Et non convertar donec deficiant,« id est, non cessabo carnem affligere, donec omnes concupiscentiae interimantur. »Confringam illos, nec potuerunt stare,« contra me, sed »cadent subtus pedes meos,« quia bonis operibus mortificantur. Quomodo starent? Ego enim virtute praecinctus sum, illi autem jam supplantati fugiunt et disperduntur. Hoc est quod dicit: »Et praecinxisti me virtute ad [Col. 1186A] bellum, et supplantasti insurgentes in me subtus me, et inimicos meos dedisti mihi dorsum,« quia in fugam conversis sola posteriora destruimus et vulneramus. Vox capitis.

»Clamaverunt, nec erat qui salvos faceret.« Hucusque Ecclesia, nunc Christus loquitur, et ab eo versu incipit, quo loquendi finem superius fecit, ab hoc videlicet: »Et exaudivit de templo sancto suo vocem meam:« Ego quidem clamavi, inquit, et exauditus sum; illi autem clamaverunt, »nec exaudivit eos« Dominus. Clamabunt, inquit, ad Dominum, Judaei et peccatores in die judicii, dicentes: »Domine, Domine, aperi nobis (Matth. XXV),« nec erit qui salvos eos faciat, quia Salvatorem non receperunt, nec exaudiet eos Dominus.

[Col. 1186B] »Et comminuam eos ut pulverem ante faciem venti.« Non salvabo, inquit, sed contritos et comminutos, magno quidem turbine in infernum dejiciam. »Ut lutum platearum delebo eos,« quod cito siccatum, non comparet.

»Eripies me de contradictionibus populi.« Quia alii dicebant: »Bonus est;« alii vero: »Non, sed seducit turbas (Joan. VII).« Vel, de contradicentibus. Unde scriptum est: »Tota die expandi manus meas ad populum non credentem, sed contradicentem mihi (Rom. X).«---»Constitues me in caput gentium,« quia Judaeis amissis, gentibus imperabo. »Populus quem non cognovi, servivit mihi,« cognoscere namque Dei, diligere est. Unde peccatoribus dicturus est: »Amen dico vobis, nescio vos [Col. 1186C] (Matth. XXV).« Ut sic dicatur: Populus gentium, quem minime dilexeram, servivit mihi. »In auditu auris obedivit mihi,« quia apostolica voce audito Evangelio credidit.

»Filii alieni mentiti sunt mihi.« Filii Dei fuerunt Judaei, sed Christum interficientes, filii diaboli facti sunt. »Mentiti sunt,« quia in veritate non permanserunt. »Filii alieni inveterati sunt,« in primi hominis peccato inveterati sunt, quia novum hominem recipere noluerunt. »Et claudicaverunt a semitis suis,« id est a lege et prophetis, sive in suis intellectibus; vel in fide, in uno solo pede nitentes, id est Patrem et non Filium adorantes; vel Vetus et non Novum Testamentum sequentes; sive etiam, [Col. 1186D] litteram et non spiritum. His enim pedibus graditur Ecclesia.

»Vivit Dominus.« Qui me de illis vindicavit. »Et benedictus Deus meus, et exaltetur Deus salutis meae« jam demum ad illos perdendum. Apostrophe.

»Deus, qui das vindictas mihi.« De iniquis Judaeis. »Et subdis populos« gentium »sub me;« qui es »liberator meus de inimicis meis iracundis,« tu, inquam, qui hoc facis et facies. Qui sequitur:

»Et ab insurgentibus in me exaltabis me.« Quia resurgens coelos ascendam. »Et a viro iniquo eripies me,« id est a praedicto populo. »Propterea confitebor tibi in nationibus, Domine,« id est per meos fideles ubique terrarum te laudabo, »et nomini tuo [Col. 1187A] psalmum dicam,« quia in tuo nomine bona agent. Vox Patris.

»Magnificans salutem regis ejus.« Magnificans, inquit, magnificabo salutem regis ejus, populi supradicti, ac si diceret: Quoniam populi solo auris auditu suo regi obediunt, et regis et populi salutem magnificabo. »Et faciens,« faciam »misericordiam christo suo David,« quia die tertia eum a mortuis suscitabo. »Et semini ejus,« id est Ecclesiae, mansurae »usque in saeculum.«



EXPOSITIO PSALMI XVIII.

»Coeli enarrant gloriam Dei,« id est, apostoli annuntiant gentibus nativitatem, resurrectionem, et ascensionem, in quibus Deus glorificatur. Confirmatio.

[Col. 1187B] »Et opera manuum ejus annuntiat firmamentum.« Idem enim est firmamentum, quod et coelum.

»Dies diei eructat verbum,« id est, Deus Pater misit Filium suum apostolis. »Et nox nocti indicat scientiam,« id est, Judas Christum Judaeis tradidit. Indicavit autem, cum dixit: »Quemcunque osculatus fuero, ipse est, tenete eum (Matth. XXVI).« Aliter: »Dies diei eructat verbum,« id est doctores annuntiant Evangelium Ecclesiae. »Et nox nocti indicat scientiam,« quando haereticus errorem haereticis insimulat. Vel etiam, »dies diei eructat verbum,« quando Verbi incarnationem, et altam Scripturarum intelligentiam, sapientibus et perfectis apostoli manifestant. Unde Apostolus ait: »Sapientiam loquimur inter perfectos (I Cor. I).«---»Et nox nocti indicat [Col. 1187C] scientiam,« quando idem apostoli, qui abyssus erant, et alta profunditas, qualemcunque mediocrem scientiam imperfectis annuntiabant. Sicut scriptum est: »Lac potum dedi vobis, non escam (I Cor. III).«

Non sunt loquelae neque sermones quorum non audiantur voces eorum.« Quia et omnibus linguis loquebantur, et omnem scientiam praedicabant, debiles parvo lacte cibantes, validos pane. »In omnen terram exivit sonus eorum.« Dixit superius qui praedicarent, et quid et quomodo, nunc autem dicit ubi: Quia in omnem terram exivit illorum praedicatio. Repetitio. »Et in fines orbis terrae verba eorum,« dicentium:

»In sole posuit tabernaculum.« Quia carnem, qua Deo Patri militavit, omnibus visibilem praebuit. [Col. 1187D] Vel tabernaculum suum, id est uterum Virginis; Maria namque stella maris interpretatur. Posuit igitur tabernaculum suum in solem, quia de hac stella fecit solem. Omnibus enim haec margarita preclarior est. »Et ipse tanquam sponsus procedens de thalamo suo,« quia divinitate carni conjuncta, de virginali utero Christus processit. »Exsultavit ut gigas ad currendam viam.« De utero, inquit, procedens exsultavit, factus ut gigas, fortis et insuperabilis. Sed ad quid exsultavit? »ad currendam viam,« id est ad omnes mundanas adversitates tolerandas. Unde ipse ait: »Desiderio desideravi hoc Pascha (Luc XXII).«---»A summo coelo egressio ejus,« quia a Patre exivit, et venit in mundum (Joan. XVI). [Col. 1188A] »Et occursus ejus usque ad summum ejus,« quia iterum reliquit mundum, et ivit ad Patrem (ibid.). A summo ad summum est occursus ejus, quia deitate et potentia aequalis est Patri. Unde alibi dicitur: »O sapientia, quae ex ore Altissimi prodiisti, attingens a fine usque ad finem (Sap. VIII).« »Nec est qui se abscondat a calore ejus,« cum alii igne spiritus, alii vero igne gehennae comburantur. Vel, ut quidam volunt, ab aliqua Spiritus sancti gratia cum omnes intellectum habeant et rationem.

»Lex Domini immaculata.« Alia praedicatio apostolorum: Legem Domini custodite, quia lex Dei justos, sanctos et immaculatos vos reddat. »Convertens animas.« Unde et quo? ab iniquitate ad justitiam. »Testimonium Domini fidele,« ideoque tenendum [Col. 1188B] est. Fidele quidem, quia non mentitur. Sunt autem testimonia Domini: »Date et dabitur vobis, dimittite et dimittetur vobis (Luc. VI),« et similia. »Sapientiam praestans parvulis,« id est humilibus, unde scriptum est: »Sinite parvulos venire ad me, talium est enim regnum coelorum (Marc. X).« Et alibi: »Quia abscondisti haec a sapientibus et prudentibus, et revelasti ea parvulis (Luc. X).«---»Justitiae Domini rectae,« quia »reddet unicuique juxta opera sua (Rom. II).«---»Laetificantes corda,« bonorum. »Praeceptum Domini,« id est Novum Testamentum lucidum; quod nullo velamine tegitur. »Illuminas oculos,« cordis videlicet. »Timor Domini sanctus,« quia sanctos facit, ideoque timendus est. »Initium sapientiae timor Domini (Psal. CX).«---»Permanens in [Col. 1188C] saeculum saeculi,« quia cum dilectione fit, quae semper erit.

»Judicia Domini, vera, justificata in semetipsa.« Non ab alio. Nam quia naturaliter justus est Deus, naturaliter justa sunt judicia ejus. »Desiderabilia super aurum, et lapidem pretiosum multum,« id est, in omnibus saecularibus divitiis, praeferenda sunt judicia Dei. »Et dulciora super mel et favum,« quia ad ineffabilem delectationem atque dulcedinem sanctos perducunt. Sed quibus sunt dulcia? sanctis quidem. Unde hoc? »Etenim servus tuus custodit ea,« ac si dicat: Nisi dulcia quidem essent, sancti tui ea non custodirent. »In custodiendis illis retributio multa.«---»Si custodieritis, inquit Dominus, praecepta mea, manebitis in mea dilectione (Joan. XV),« [Col. 1188D] qua major retributio esse non potest.

»Delicta quis intelligit?« Quis se, inquit, peccatorem esse cognoscit? quis sua peccata Domino confitetur, nisi ille qui dicit: »Ab occultis meis munda me, Domine,« id est ab his quae in secreto cordis, vel alio nesciente, peregi? Et ab alienis parce servo tuo, id est ab his quae publice fiunt, vel quae nondum feci.

»Si mei non fuerint dominati tunc immaculatus ero.« Si, inquit, ista peccata non fuerint mei dominati. Tunc enim nostra sunt peccata, quando ab eis dominati et devicti fuerimus, aliter essent aliena. Tunc immaculatus ero, »et emundabor a delicto maximo,« quod est superbia, quae etiam in bene actis [Col. 1189A] cavenda est. »Et erunt ut complaceant eloquia oris mei.« Si, inquit, peccatis mundatus fuero, tunc mea eloquia talia erunt quae tibi placere possint, quia »non est speciosa laus in ore peccatoris (Eccli. XV).«---»Et meditatio cordis mei,« postea semper erit in conspectu tuo, Domine, adjutor meus et redemptor meus.



EXPOSITIO PSALMI XIX.

»Exaudiat te Dominus in die tribulationis.« Vox Prophetae: Veni, Christe, venisti Salvator, vadis pro nobis ad immolandum, homo es, auxilio indiges, deprecare Patrem, et Dominus exaudiet te in die tribulationis, id est in tempore passionis. »Protegat te nomen Dei Jacob.« Quia tu in nomine Domini venisti. Unde ipse ait: »Ego a meipso non loquor [Col. 1189B] (Joan. XIV).«

»Mittat tibi auxilium de sancto,« id est de seipso. »Et de Sion tueatur te.« Sion, specula interpretatur. Significat autem, et Ecclesiam, et coelestem Jerusalem. Et de Sion tueatur te, id est de excelsa coelorum specula, in qua residet te defendat.

»Memor sit omnis« et universalis »sacrificii tui,« quia pro omnium salute oblatus est.

»Et holocaustum tuum pingue fiat,« id est laetum et acceptabile. Vel pingue fiat, hoc est omnes in te credentes redimat et salvet, sive Judaei fuerint, sive gentiles.

»Tribuat tibi secundum cor tuum,« id est desiderium tuum, et voluntatem tuam. »Et omne consilium [Col. 1189C] tuum confirmet.« Petat aliquis consilium a Christo: »Magister, quid faciendo vitam aeternam possidebo? Diliges, inquit, Dominum Deum tuum ex toto corde tuo, et proximum tuum, sicut teipsum (Luc. X).« Hoc est consilium Christi, quod in pluribus quidem adeo confirmatum est ut pro Dei dilectione morerentur.

»Laetabimur in salutari tuo.« Ideo, inquit Propheta, tibi salutem deprecor, quia et ego, et caeteri, qui tuum adventum exspectamus de tua salute laetabimur. Hanc autem et transitive et intransitive intelligere possumus. »Et in nomine Domini Dei nostri magnificabimur,« quia »quicunque invocaverit nomen Domini, salvus erit (Act. II),« vel per nomen Christi, quia Christiani vocabimur.

[Col. 1189D] »Impleat te Dominus omnes petitiones tuas.« Audi petitiones Filii: »Clarifica me, Pater, apud temetipsum.« Cui Pater: »Clarificavi, inquit, et iterum clarificabo (Joan. XII).« Itemque: »Pater, serva eos quos mihi dedisti (Joan. XVII).« Hae autem petitiones sunt impletae, quia et ipse est clarificatus, et isti conservati.

»Nunc cognovi quoniam salvum fecit Dominus christum suum.« Providens, per Spiritum sanctum, resurrectionem et ascensionem. Et praeterito pro futuro utitur. »Exaudiet illum de coelo sancto suo,« id est mittet illi auxilium de sancto.

»In potentatibus salus dexterae ejus.« Quia et per hanc omnes gentes credent, »et mors illi ultra non [Col. 1190A] dominabitur (Rom. VI).« Vel quoniam ques ipse salvabit, potentes erunt.

»Hi in curribus, et hi in equis.« Peccatores, inquit, in divitiis saeculique honoribus laetantur, et in fortuna quae in rotis describitur. Partem illam quae dignior est, prae caeteris posuit.

»Nos autem in nomine Domini Dei nostri invocabimus,« per Dominum nostrum Jesum Christum; semper dicentes.

»Ipsi obligati sunt, et ceciderunt,« Obligati vitiis et divitiis, saeculique honoribus et compede mortis. Et ideo in poenam et in mortem cadunt. »Nos autem surreximus,« ab infidelitate, de limo profundi. »Et erecti sumus,« ad coelestia et divina contemplandum, ea quae sursum sunt, aspicientes.

[Col. 1190B] »Domine, salvum fac regem nostrum, et exaudi nos in die qua invocaverimus te,« in nomine ipsius, quia ipse ait: »Quodcunque petieritis Patrem in nomine meo, det vobis (Joan. XV).«



EXPOSITIO PSALMI XX VOX PROPHETAE.

»Domine, in virtute tua laetabitur rex,« id est, in divina virtute qua diabolum superavit. »Et super salutari tuo exsultavit vehementer,« id est de salute sibi vel suis per se attributa. »Desiderium cordis ejus tribuisti ei,« quia super velle suum resurrexit, infernum spoliavit, et mundum redemit. »Et voluntate labiorum ejus non fraudasti eum,« labia Dei; prophetae et apostoli sunt; volebant prophetae, ut [Col. 1190C] Christus carnem sumeret eosque de inferno eriperet; apostoli vero resurrectionem desiderabant. Haec omnia facta sunt.

»Quoniam praevenisti eum in benedictionibus dulcedinis.« Ac si dicat: Omnes ejus voluntates complevisti, quia multum et ultra omnes dilexisti; dilexisti quidem, quia in benedictionibus illum praevenisti. Prius enim quam homo fieret ab omnibus patriarchis et prophetis benedictus est. »Posuisti in capite ejus coronam de lapide pretioso.« Diabolum quidem vicit, regnum abstulit, coelos coronatus ascendit. Ecclesiam autem coronam vocavit, quia apostoli, martyres, confessores, virgines et episcopi in ea fulgent quasi lapides pretiosi.

»Vitam petiit a te,« id est resurrectionem. »Et [Col. 1190D] tribuisti ei longitudinem dierum in saeculum saeculi,« quia »quod mortuus est peccato mortuus est semel; quod autem vivit, vivit Deo (Rom. VI).«---»Magna est gloria ejus in salutari tuo.« Magna est, inquit, gloria in te, quia resurrexit, coelos ascendit, et a dextris tuis sedet. »Gloriam et magnum decorem imposuisti super eum.« Gloriosos et decoros super eum qui Ecclesiae est fundamentum aedificasti; fundamentum enim aliud, ut ait Apostolus, nemo potest ponere, praeter Christum (I Cor. III). Vel gloriam, quia resurrexit. Honore autem, quia ab omnibus honoratur.

»Quoniam dabis eum in benedictionem in saeculam saeculi.« Et hoc, inquit, scio quia ab omnibus [Col. 1191A] honorabitur et venerabitur, quia in aeternum omnes cum benedicent. Nulla namque dies est, in qua in Ecclesia Dominus Deus Israel, et benedictus qui venit in nomine Domini non decantatur. Vel, dabis eum gentibus in benedictionem, quia »in eo benedicentur omnes gentes (Gal. III).«---»Laetificabis eum in gaudio cum vultu tuo.« Laetabitur Christus in die judicii, cum vultus et gloria Dei, quam in se credentibus promisit, Ecclesiae manifestabitur. »Quoniam rex speravit in Domino.« Merito, inquit, eum, laetificabis, quoniam in te speravit, secundum humanitatem.

»Et in misericordia Altissimi non commovebitur,« quia nunquam sine misericordia est, vel erit.

»Inveniatur manus tua omnibus inimicis tuis.« [Col. 1191B] Hic convertit se, ad ipsum regem, atque ita fatur: Inveniatur, o rex, virtus, potentia, et majestas tua ab his qui te humilem recipere noluerunt. Vel etiam, inveniant et cognoscant, et te Deum esse credant. Repetitio. »Dextera tua inveniat omnes qui te oderunt,« ad salvandum vel perdendum. »Pones eos ut clibanum ignis,« quia aeterno comburentur igne. Quando? »In tempore vultus tui,« id est in die judicii, cum facie ad faciem eum videbunt, et tunc revelabitur vultus et gloria Domini, »et videbit omnis caro salutare Dei (Luc. III).«---»Dominus in ira sua conturbabit eos,« dicens: »Ite, maledicti, in ignem aeternum (Matth. XXV).« Ignis autem quid faciet? Vis audire quid? »Et devorabit eos ignis.«

»Fructum eorum de terra perdes.« Quia cum [Col. 1191C] operibus suis eos destruet. Vel imitatores illorum a consortio sanctorum et a terra viventium separabit. Confirmatio. »Et semen eorum a filiis hominum,« id est a sanctis. Et merito. »Quoniam declinaverunt in te mala.« Quae sibi videlicet futura videbant, neque occidere maluerunt quam locum et gentem amittere. Vel in te mala declinaverunt, quia omnem furorem, omnemque nequitiam suam te crucifigendo tibi ingesserunt. Vel quia mortem et poenam, quam primus homo promeruit, te pati et solvere compulerunt. »Cogitaverunt consilia quae non potuerunt stabilire,« cogitaverunt enim nomen tuum de terra auferre, et sepulcrum, ne forte resurgeres custodire. Hoc autem non potuerunt stabilire, quia et resurrexisti, et nomen tuum ubique manifestatur. Unde [Col. 1191D] scio quia »pones eos deorsum,« id est in fugam, ut neque resipiscant neque salventur. Vel dorsum, ut in omnibus sint subjecti. Vel dorsum, ut sola terrena et transitoria diligant.

»In reliquiis tuis preparabis vultum eorum.« Quia ad ea quae tu omnino derelinquis, et non vis, illi praeparati et voluntarii sunt. Quod enim tu vis illi nolunt. Aliter. In reliquiis tuis praeparabis vultum eorum. Quia Elias et Enoch, quos Dominus ad praefudendum cum Antichristo, vivos reliquit, errorem et maculas a vultibus eorum abstergent, et Ecclesiae conjungent, quae nec maculam habet, nec rugam. Et ut hoc fiat.

»Exaltare, Domine, in virtute tua,« id est resurge, [Col. 1192A] et mane in aequalitate Patris. Vel ostende potentiam et majestatem, qui prius venisti in humilitate. Nos autem »cantabimus, et psallemus virtutes tuas.«



EXPOSITIO PSALMI XXI.

»Deus, Deus meus, respice in me.« Vox Dominici hominis in cruce pendentis. Respice, inquit, Pater, et vide humilitatem meam; respice quae, et quanta in cui obedientiam mundique redemptionem mala patiar, respice Filium tuum in cruce pendentem, respice clavos, respice coronam, respice servos in Dominum insultantes. »Quare me dereliquisti?« Nunquid Pater derelinquere Filium potuit? Nonne semper Filius est in Patre, et Pater in Filio est? Utique. Quomodo eum dereliquit? Ipsemet dicat, qui solus [Col. 1192B] verax est, cui maxime credendum est. »Longe a salute mea.« Audis quid dicit. Se derelictum conquerebatur, salutem superius postulabat; hoc enim praedicta verba sonare videntur. Nunc autem, superius factam orationem a sua salute longe esse dicit. Quid igitur erat quod postulabat, quandoquidem non sibi salutem quaerebat? Sequitur: »Verba delictorum meorum.« Ac si dicat: Quod me derelictum dico, quod salutem deprecor, non mereo, sed haec verba delictorum meorum sunt, id est prae delictis meorum.

»Deus meus, clamabo per diem, et non exaudies.« Quasi dicat vere meos dereliquisse videris, quoniam clamantes eos non exaudis. »Deus, clamabo per diem et noctem,« id est mei sine intermissione omni tempore clamabunt. »Et non exaudies.« Vel clamabant [Col. 1192C] per diem, id est pro prosperitate amissa, ut ea rehabeatur, et non exaudies. »Et nocte,« id est, pro imminente adversitate, ut ab ea liberentur, »et non exaudies. Et non ad insipientiam mihi.« Quod non exaudiuntur, inquit, hoc non ad insipientiam, sed ad maximam sapientiam eis continget, quia, dum hujus saeculi prospera petentes non exaudiuntur, scient se in mundanis quidem et transitoriis, vitaeque hujus blanditiis tibi placere non posse. Itemque, dum pro adversitate, ut ab ea liberentur, oraverint, et non exaudies. Per multas quidem tribulationes sese in regnum coelorum oportere intrare (Act. XIV) cognoscent, quod solum est sapere.

»Tu autem in Sancto habitas, laus Israel.« Quia superius dixit, quare me dereliquisti, me in hujus [Col. 1192D] verbi ambiguitate qui, erraret? Adjecit: Tu autem in Sancto habitas: Non me, inquit dereliquisti, ut Judaei putabant, dicentes: »Deus dereliquit eum, (Psal. LXX).« Sed semper mecum fuisti, a quo nihil in deitate differs. »Laus Israel,« id est, quem laudat, vel per quem laudatur Ecclesia. »In te speraverunt patres nostri,« patriarchae et prophetae »speraverunt et liberasti eos« ab inimicis et adversariis suis. »Ad te clamaverunt, in tempore tribulationis, et salvi facti sunt; in te speraverunt, et non sunt confusi.«

»Ego autem sum vermis, et non homo,« id est vilis et despectibilis. Quid enim verme vilius? Aliter: Illos salvasti qui in peccatis nati fuerunt: ego autem, qui vermis sum, et non simpliciter homo, sum factus [Col. 1193A] »opprobrium hominum et abjectio plebis.« Ut enim vermis ex solo ligno sine patre nascitur, ita et Christus ex sola Virgine, sine virili semine natus est. Unde Isaias ait: »Noli timere, vermis Jacob (Isa. XLI).« Opprobrium hominum factus est, propter crucem et spineam coronam. Et »abjectio plebis,« quia Barabbam elegerunt. Omnes videntes me deriserunt me, dicentes: »Vah, qui destruis templum Dei,« et: »Si Filius Dei es, descende nunc de cruce (Marc. XV).«---»Locuti sunt labiis,« id est cogitaverunt et locuti sunt nequitiam, »et moverunt caput,« quia praetereuntes illudebant ei, moventes capita sua. Vel moverunt caput, quia Christum respuerunt, et sibi aliud caput fecerunt, diabolum scilicet, vel Caesarem. »Speravit in Domino, eripiat eum,« de manibus [Col. 1193B] nostris. »Salvum faciat, quoniam vult, eum,« ut ipse dicit. Ironice de Christo dicebant Judaei, et verum tamen dicebant.

»Quoniam tu es qui extraxisti me de ventre.« Extraxit quidem, quia contra legem naturae de virginali utero eum deduxit. Vel de Synagoga eum extraxit; quae turpitudinis et iniquitatis est reconditio, et Ecclesiae conjunxit, in qua coelestes thesauri reponuntur. »Spes mea ab uberibus matris meae,« id est, ex quo homo fui; prius enim quam homo fuisset, in nullo se majore sperare poterat. »In te projectus sum ex utero,« id est in tuam tutelam, ex quo ex utero processi; a divinitate namque tuebatur humanitas. »De ventre matris meae, Deus meus es tu,« et ideo »ne discesseris a me,« quia semper mecum [Col. 1193C] eris. Quod oportet, »quoniam tribulatio proxima est.« Unde in Evangelio: »Surgite, eamus. ecce appropinquavit qui me tradet (Matth. XXVI).«---»Et non est qui adjuvet,« neque angelus, neque homo, nisi tu solus.

»Circumdederunt me vituli multi.« Judaei pingues, luxuriantes, indomitae cervicis, »tauri pingues obsederunt me.« Anna et Caiphas, caeterique majores, tauri quidem, quia superbi; pingues autem, quia malitia pleni erant. »Aperuerunt super me os suum,« palam et alta voce me blasphemantes. Vel, os suum, id est intentionem et affectum, quo me occiderunt. »Sicut leo rapiens, et rugiens, sicut aqua effusus sum,« ad totius videlicet gentis purgationem. Quia sanguine ejus mundati sumus. Sicut aqua effusus [Col. 1193D] sum ad ruinam et mortem multorum; aqua enim effusa, pedibus labentibus, homines multoties cadere facit. Vel, sicut aqua effusus, quia doctrina Evangelii, a me quasi ab uno fonte procedens, ubique terrarum sicca gentium corda germinare facit. »Et dispersa sunt omnia ossa mea.« Ossa Christi apostoli sunt, quibus corpus ejus, quod est Ecclesia, sustinetur et roboratur. Haec autem dispersa sunt quia, »relicto eo, omnes fugerunt (Marc. XIV).« Vel etiam dispersi sunt ad praedicandum.

»Factum est cor meum tanquam cera liquescens.« Pro mortis dolore intelligi potest, quia dixit: »Tristis est anima mea usque ad mortem (Matth. XXVI).« Vel, cor Christi apostoli sunt: venter ejus, Ecclesia. [Col. 1194A] Apostoli autem in medio Ecclesiae quasi cera liquescens erant, quia alios illuminabant, et seipsos jejuniis et orationibus affligebant, et ab impiis tribulabantur. Vel cor suum, id est tota Ecclesia, quam prae omnibus dilexit, cui suum consilium dedit, quam divina sapientia imbuit, prius lapidea et dura, nunc est humilis et pia, omnique misericordia plena.

»Aruit tanquam testa virtus mea.« Quia prius mortalis et corruptibilis erat, postea vero immortalis et incorruptibilis factus est. Vel etiam aruit, quia se mortuum et sine vigore ostendit, neque seipsum defendit, qui aliis auxiliari solebat. »Et lingua mea adhaesit faucibus meis.« Quia »quasi ovis ad occisionem ductus est, et non aperuit os suum [Col. 1194B] (Isa. LIII).«---»Et in pulverem mortis deduxisti me,« id est in locum sepulturae, vel in infernum. »Quoniam circumdederunt me canes multi,« id est Judaei sine causa latrantes, neque a perigrinis latrones decernentes quique Barabbam latronem congaudebant, et contra me custodem et amicum latrabant. »Consilium malignantium« Judaeorum »obsedit me. Foderunt manus meas et pedes meos,« hoc ad litteram. »Dinumeraverunt omnia ossa mea,« id est dinumerabilia fecerunt, me in cruce extenso. Vel omnia ossa mea numeraverunt, quia numerantes discipulos, dixerunt: Tot sunt, videte ut omnes capiantur.

»Ipsi vero consideraverunt et inspexerunt me.« Idem ipsi, et non mutati ab iniquitatis proposito, [Col. 1194C] considerabant qualis essem, et solum corpus videntes, purum hominem esse putabant. »Diviserunt sibi vestimenta mea,« secundum litteram. »Et super vestem meam miserunt sortem.« Quod autem vestimenta diviserunt, suam discordiam et errorem regnique divisionem significabant. Quod vero inconsutilem et meliorem vestem non diviserunt, Ecclesiae concordiam significabant, quae macula caret et ruga. »Tu autem, Domine, ne elongaveris auxilium tuum a me,« quia die tertia resurgam. »Ad defensionem meam aspice,« ne mihi inimici praevaleant.

»Erue a framea, Deus, animam meam.« Erue, inquit, animam meam, vel sanctam Ecclesiam, pro dilectione quam erga me habet, a framea, a morte, a diabolo, ab insidiis haereticorum. »Et de manu [Col. 1194D] canis unicam meam,« anima ejus unica, quia sola sine peccato est; Ecclesia unica, quia sola credit. Canis infernus intelligitur, qui more canino avide cuncta vorat. Vel, erue de manu canis, id est potestate Judaei populi sine causa latrantis.

»Salva me ex ore leonis.« Per leonem, eumdem populum significamus qui omnibus nequitia praeeminet. »Et a cornibus unicornium humilitatem meam.« Unicornis erat populus Judaicus, quia solus uno cornu erigebatur, id est de lege et testamento superbiebat, quo caeteras gentes ventilabat atque vincebat. Quod si feceris, »Narrabo nomen tuum fratribus meis.« Hoc fecit Christus post resurrectionem, quia apostolorum sensus aperuit, ut Scripturas [Col. 1195A] intelligerent (Luc. XXIV). »In medio Ecclesiae laudabo te,« quia in omnem terram apostolos praedicare mittam. Vel, in congregatione apostolorum laudabo te, quae est primitiva Ecclesia, dicens: »Qui timetis Dominum laudate eum;« vos, inquit, apostoli, laudate Dominum, qui eum timetis. »Universum semen Jacob, glorificate eum.« Jacob, qui vitiorum supplantator, Ecclesiam significat, quae quotidie poenitendo diabolum supplantat. Universum autem semen Ecclesiae, apostoli sunt, quia ex his, quasi ex paucis granis exorta, totum mundum implevit. Hi autem glorificaverunt Dominum, quia ubique eum praedicaverunt. »Timete eum, omne semen Israel,« idem est Israel semen quod semen Jacob. »Quoniam non sprevit neque despexit deprecationem pauperis,« [Col. 1195B] cujus pauperis? de quo scriptum est: »Qui, cum omnium dives esset, pro nobis pauper factus est (II Cor. VIII).«---»Nec avertit faciem suam a me, et cum clamarem ad eum exaudivit me.« Hic evidentissime apparet quoniam non de se superius dixit: Deus meus, clamabo per diem, et non exaudies; contraria enim sunt exaudiri, et non exaudiri. Hic enim se exauditum dicit: ibi vero non exaudies.

»Apud te laus mea in Ecclesia magna.« Mutatio personae, quod ego, inquit, in magna et universali Ecclesia laudor, a te est. Vel, laus quae in Ecclesia est, de te quidem fit. Unde Apostolus: »Qui gloriatur in Domino glorietur (II Cor X).«---»Vota mea reddam in conspectu timentium eum.« Nunc, inquit, in conspectu Judaeorum oblatus sum, dehinc autem [Col. 1195C] in conspectu sanctorum qui Deum timent, in Ecclesia quotidie immolabor. »Edent pauperes, et saturabuntur,« de quibus dicitur: »Beati pauperes spiritu (Matth. V).« Hi pauperes edent corpus Christi, et saturabuntur pane, neque amplius famem patientur. »Et laudabunt Dominum qui requirunt eum. Vivent corda eorum in saeculum saeculi,« quia vivum panem comedent, idcirco in aeternum vivent; unde etiam dictum est: »Nisi manducaveritis carnem Filii hominis, non habebitis vitam in vobis (Joan. VI).« »Reminiscentur et convertentur ad Dominum.« Obliti, inquit, diaboli, reminiscentur Domini, cujus per lignum vetitum obliti fuerant. Et convertentur ad Dominum, relictis vitiis, »universae fines terrae.« »Et adorabunt in conspectu ejus universae familiae [Col. 1195D] gentium,« quia in nomine Jesu omne genu flectetur (Phil. II.). »Quoniam Domini est regnum,« quia, devicto diabolo, regnum accepit. »Et ipse dominabitur omnium gentium.«

»Manducaverunt et adoraverunt omnes pingues terrae.« De supradicto, inquit, sacrificio, manducabunt omnes sancti, qui montes sunt coagulati et pingues. Et adorabunt Dominum.

»In conspectu ejus cadent omnes qui descendunt in terram.« Nullus enim nascitur, nullus in hunc mundum venit, nullus in terram cadit qui aliquo tempore Deum non adoret; vel, omnes qui a superbiae elatione in humilitatem et Ecclesiam descendunt, in conspectu Domini simpliciter cadunt; sive omnes [Col. 1196A] qui in terram descendunt, qui sola terrena concupiscunt, qui coelestia non contemplantur, in conspectu Domini, et eo vidente, in die judicii in infernum cadent. »Et anima mea illi vivet,« quam Judaei mortuam esse putabant. Vel anima mea, id est Ecclesia, pro qua passus sum, quia omnia quae habet homo dabit pro anima sua; nihil enim hominis habuit Christus quod pro Ecclesia non dedit. Illi vivet, quia, non sua quaeret, sed quae Jesu Christi, quae omnibus sunt ad salutem. Repetitio. »Et semen meum serviet ipsi,« id est, filiis promissionis.

»Annuntiabitur Domino generatio ventura.« Namque, etsi apostoli praedicarent, sibi tamen vel seipsos non praedicabant, sed Dominum et Domino Evangelium nuntiabant. Sive generatio per fidem et [Col. 1196B] baptismum ventura Domino annuntiabitur, et docebitur ab apostolis. Confirmatio. »Et annuntiabunt coeli,« id est apostoli, »justitiam ejus.« Quibus? »populo qui nascetur,« et fonte baptismatis regenerabitur. »Quem fecit Dominus« esse suum, et ante saecula praedestinavit.



EXPOSITIO PSALMI XXII.

»Dominus regit me.« Vox Ecclesiae: Hactenus, inquit, dum diabolus regnavit, misera fui, omnibus indigens; nunc autem, eo devicto, quia Dominus regnat, qui dives est, et omnium copiosus, »nihil mihi deerit. In loco pascuae ibi me collocavit,« quo, inquit, modo mihi aliquid deesse poterit, cum in loco pascuae, inque omnibus divitiis sim collocata? In Ecclesia enim, et Novum et Vetus Testamentum [Col. 1196C] est, et Deus ipse qui est panis vivus, quibus sanctorum animae reficiuntur. »Super aqua refectionis educavit me,« quia divina sapientia pascitur Ecclesia. Unde dicitur: »Omnes sitientes, venite ad aquam (Isa. LV).« Vel super aqua refectionis, id est in baptismo abluendo peccata. »Animam meam convertit.« Ad se, inquit, convertit animam meam, quae pondere peccati gravata erat.

»Deduxit me super semitas justitiae.« Super semitas me deduxit, per quas ad coelestia justi gradiuntur. »Propter nomen suum,« non ex meis meritis, ideoque jam nihil timeo. »Si enim Deus pro nobis, quis contra nos?« (Rom. VIII.) »Nam, et si ambulavero in medio umbrae mortis, non timebo mala.« Quamvis, inquit, ingerantur mihi passiones [Col. 1196D] mortis, quae aliud non sunt quam mortis umbra, cum non mortem, sed potius vitam praestent, tamen nihil timebo: vel per umbram mortis, id est per medios peccatores, quibus mors et diabolus praeeminet. »Quoniam tu mecum es,« sicut scriptum est: »Ecce ego vobiscum sum omnibus diebus usque ad consummationem saeculi (Matth. XXVIII).«

»Virga tua et baculus tuus, ipsa me consolata sunt.« Per virgam regimen et sceptrum, per baculum autem sustentationem et adjutorium intelligimus. Ergo quia Dominus regit et sustentat defenditque Ecclesiam, nullum timet inimicum tanto adjutore consolata. Possumus autem, per virgam et baculum, disciplinae correctionem intelligere.

[Col. 1197A] »Impinguasti in oleo caput meum.« Per caput mentem, per oleum vero sancti Spiritus gratiam, vel misericordiam, figuramus, ut sic dicat: Impinguasti in oleo caput meum, quia in tua misericordia, vel sancti Spiritus gratia, mentem laetificasti. »Et calix tuus inebrians quam praeclarus est!« Calix Dei divinae Scripturae intelligitur. His autem spirituales viri inebriantur: qui enim patrem et matrem fugit, domumque propriam, aurum, argentum, agros et vineas dereliquit, et vilissimis indutus vestimentis in eremum fugit, nonne ebrius his esse videtur? Hoc enim multi sanctorum fecerunt, tali calice inebriati.

»Et misericordia tua subsequetur me.« Subsequitur nos misericordia Dei, quasi custos et pastor, ne a lupo et diabolo rapiamur. »Omnibus diebus [Col. 1197B] vitae meae,« id est, usque ad saeculi consummationem. Et hoc ideo fit, »ut inhabitem in domo Domini,« id est in coelesti Jerusalem. »In longitudinem dierum.« Quandiu, inquit, super me diabolus regnavit, cum eo quidem habitavi in inferno; nunc autem quia »Dominus regit me«, in admirabili domo sua in aeternum manebo.



EXPOSITIO PSALMI XXIII.

»Domini est terra et plenitudo ejus.« Dominus, inquit Ecclesia, rex est, ipse regnet; sua est terra, nullus in terreno regimine glorietur. Vel, »Domini est terra,« id est, caro humana in baptismo innovata, quia jam »non regnat peccatum in nostro mortali corpore (Rom. VI.)«---»Orbis terrarum et universi [Col. 1197C] qui habitant in eo,« id est totus mundus cum habitatoribus suis. Vel, Domini est terra, id est, universalis Ecclesia, quae, quasi in medio maris posita, undique adversitatibus concutitur. »Quia ipse super maria fundavit eum.« Super maria fundata est Ecclesia, quia juxta amaras hujus saeculi fluctuationes sita est. Sive, super maria, et non sub mari fundata est; quia nullis impiorum tormentis superatur. Vel, quia non ei vitia, sed ipsa vitiis dominatur. »Et super flumina praeparavit eam.« Praeparavit utique Dominus Ecclesiam super flumina, quia super multos populos doctores constituit et episcopos. Possumus etiam, per maria et flumina, prophetas et apostolos intelligere, qui Ecclesiae sunt fundamentum.

[Col. 1197D] »Quis ascendet in montem Domini?« Constituta est Ecclesia, praeparatus est mons domus Domini in vertice montium. Sed quis, inquit, in hunc montem ascendet? Quis se Ecclesiae associabit? »Aut quis, (postquam ascenderit), stabit in loco sancto ejus?« Ascendere namque cujuslibet est; stare autem, prudentium et perfectorum. Ascendit enim Judas, sed minime stetit. Ascenderunt multi alii, sed conversi abierunt retrorsum. Quis igitur stabit? Sequitur:

»Innocens manibus, et mundo corde,« id est, qui neque operatur neque cogitat mala: in manibus enim, opera; in corde autem, cogitationes intelligimus. »Qui non accepit in vanum animam suam,« baptismatis fonte purgatam. In vanum namque animam puram recipit, qui eam postea vitiis commaculat. [Col. 1198A] »Nec juravit in dolo proximo suo,« quomodo eum decipere posset. Hic qui talis est? »Accipiet benedictionem a Domino,« quia inter illos erit quibus in die judicii dicturus est Dominus: »Venite, benedicti Patris mei (Matth. XXV).«---»Et misericordiam a Deo, salutari suo;« quia misericors fuit, misericordiam invenit. »Haec est generatio quaerentium Dominum.« Ex talibus, inquit, constituitur Ecclesia; hi sunt qui Dominum quaerunt, qui faciem Dei Jacob videre cupiunt. Diapsalma.

»Attollite portas, principes, vestras.« Unusquisque homo quinque portas habet; habet enim visum, auditum, gustum, odoratum, et tactum. Hae autem portae, nisi singulis virtutibus, quasi singulis custodibus, custodiantur, per eas diabolus frequenter [Col. 1198B] ingreditur et regreditur: sed, quoniam praedicta generatio jam Dominum quaerit, et diabolus et ejus portae ab hominibus fugerunt, portaeque aeternales levatae sunt, quia soli aeterno Regi praedicti sensus aperiuntur. Aliter. Postquam primum hominem de paradiso anti quus hostis extraxit, quibus in infernum prorumperet, portas ei aperuit: alii enim per avaritiam, alii per superbiam, alii per luxuriam mortem et poenam ingrediuntur: haec sunt illae portae quas malignus spiritus nobis aperuit; hae sunt, quae hic auferri praecipiuntur. »Et elevamini, portae aeternales,« fides, spes, charitas, caeteraeque virtutes, quae aeterni regni januae sunt, unde et aeternales dicimus. Hae autem apertae sunt, quia per [Col. 1198C] has, et Deus in nos, et in coelestem patriam nos introducimur. Itemque. »Tollite portas, principes, vestras,« id est, vos, maligni spiritus, auferte potestatem et retinacula, quibus hactenus in inferno sanctos detinuistis; vos autem, patriarchae et prophetae, aeternales portae, elevamini, coelos ascendite. »Et introibit rex gloriae« vobiscum in gloriam.

»Quis est iste rex gloriae?« Vis audire qualis? »Dominus« qui omnibus dominatur, »fortis« quia diabolum vicit, »potens,« imo et omnipotens Sed ubi potens? »in praelio,« ubi quales fuerint vires cujusque manifestantur.



EXPOSITIO PSALMI XXIV.

»Ad te, Domine, levavi animam meam.« Vox [Col. 1198D] Ecclesiae. Tunc ad Dominum animam elevamus, quando in bonis operibus perseveramus. Recipe, inquit, Domine, animam meam, quam ad te elevavi, tibique obtuli. »Deus meus, in te confido,« non in me, non in homine, non in meis viribus, sed in te confido. Ideoque, »non erubescam,« sicut illi qui idola coluerunt, de quibus dicitur: »Quem igitur fructum habuistis in illis in quibus nunc erubescitis?« (Rom. VI.)

»Neque irrideant me inimici mei.« Irridebant namque gentiles sanctos, et idola sua digito monstrantes dicebant, licentes: Ubi est Deus vester quem creditis, quem exspectatis, et hoc frustra? »Etenim universi qui te exspectant non confundentur. Confundantur omnes iniqua agentes supervacue.« Omnes quidem inique agunt. non tamen omnes supervacue. [Col. 1199A] Qui enim mentitur, inique agit. »Omnis autem homo mendax (Rom. III).« Omnis igitur homo inique agit. Ergone omnes confundentur? Absit! Quis igitur? Qui haec supervacue quidem agit, id est qui in malo perseverat.

»Vias tuas, Domine, demonstra mihi.« Quia, inquit, inique agens peribit, monstra mihi vias tuas, ne erroris via deceptus, ego quoque confundar et peream. »Et semitas tuas edoce me.« Vias dixi, nunc autem semitas voco, quia »arcta via est quae ducit ad vitam (Matth. VII).«

»Dirige me in veritate tua.« Tu, inquit, rectus et verax es, ego autem mendax et tortuosus; dirige me ergo, Domine, ut secundum veritatem tuam incedere [Col. 1199B] valeam; edoce me evitare malum et eligere bonum. »Quia tu es, Deus, salvator meus, et quia te sustinui tota die.« Te ex antiquis temporibus in mundum venturum esse prophetae praedixerant, te, Christe, exspectavi. Tu, me dirige et doce.

»Reminiscere miserationum tuarum, et misericordiarum tuarum quae a saeculo sunt.« Semper, inquit, misericors fuisti, et adeo misericors ut carnem sumeres et crucem pro nobis subires. Hujus igitur tantae misericordiae ne obliviscaris.

»Delicta juventutis meae,« quae per ignorantiam commisi, »et ignorantias meas ne memineris. Secundum misericordiam tuam memento mei,« quia merita nulla sunt, »propter bonitatem tuam, Domine. Dulcis et rectus Dominus.« Dulcis quidem, [Col. 1199C] quia felle et amaritudine caret, vel quia omnibus bona promittit. Rectus autem, quia, »reddet unicuique juxta opera sua (Rom. II).«---»Propter hoc legem dabit delinquentibus.« In via mandatorum tuorum positi sumus, per hoc iter ambulare debemus. Multi tamen, deviantes et per vitiorum praerupta se praecipitantes, delinquunt. Sed, quia Dominus noster dulcis est et rectus, in hac via delinquentibus legem dedit dulcissimam. Haec enim lex delinquentibus attributa est, ut poeniteant, convertantur et salventur. »Diriget mansuetos in judicio,« cum, inquit, in judicio universali mansuetis annuntiandum fuerit, eos ad se Dominus diriget. Sive, illi qui eum in hoc saeculo ab infidelibus injuste judicantur, in patientia et mansuetudine tamen persistunt, nec [Col. 1199D] adversitatibus franguntur, recto itinere ad Dominum vadunt. Dirigit etiam mansuetos in judicio, quia recte judicandi eis tribuit discretionem. »Docebit mites vias suas,« quibus ad se pervenire possint Sed quae sunt viae ejus? Sequitur:

»Universae viae Domini, misericordia et veritas.« Nullus enim a Deo eligitur, nisi vel sola misericordia, ut Jacob, vel misericordia et veritate, ut Job. Sed quibus sunt hae viae praeparatae? Sequitur: »Requirentibus testamentum ejus et testimonia ejus.« Testamentum Domini requirunt qui ea quae dicunt spiritualiter intelligunt. Vel, qui ad hoc laborant, ut testamento et adoptione Dei digni fiant. Et testimonia ejus, in psalmis, et prophetis caeterisque [Col. 1200A] Scripturis. »Propter nomen tuum, Domine, propitiaberis peccato meo;« quia, inquit, duae sunt viae per quas itur ad te, altera autem solummodo perfectorum est, id est, veritas, propter nomen et misericordiam tuam mihi propitiare, »multa enim sunt peccata mea.«

»Quis est homo qui timet Dominum?« Gaudens Ecclesia de Dei dulcedine et bonitate, dicit: »Quis est homo qui timet Dominum?« Laetetur, nihil timeat; si peccator est, non desperet, sed poeniteat; convertatur, et salvabitur. Hanc enim »legem statuit ei Dominus in via quam elegit:« justitia enim, pax, patientia, charitas, benignitas, viae sunt per quas incedere debemus. Haec est illa via quam Dominus elegit. Sed si quis ab hac via quandoque deviaverit, [Col. 1200B] legem sibi positam recognoscat.

»Anima ejus in bonis demorabitur,« hujus qui per hanc viam ingredietur. »Et semen ejus haereditabit terram,« quia et ipse per opera quae fecit, et imitatores ejus, terram viventium inhabitabunt. »Firmamentum est Dominus timentibus eum,« per nos enim fragiles sumus. Sed quia supra firmam petram sumus firmati, minas aequoris non timemus. »Et testamentum ipsius,« et ipse quidem nostrum firmamentum, et testamentum ipsius, quo bonis exemplis corroboramur, datum ad hoc »ut manifestetur illis« qui Deum timent; per hoc enim testamentum manifestatur et cognoscitur Dominus.

»Oculi mei semper ad Dominum.« Solet fieri ut [Col. 1200C] aliquis ad aliquid intuendum, intentius non considerans ubi pedem ponat, in foveam cadat. Quod iste omnino non timens ait: »Oculi mei semper ad Dominum,« nec laqueum timebo, »quoniam ipse evellet de laqueo pedes meos. Respice in me.« Respice, inquit, in me, quia ego quidem non respicio nisi ad te. »Et miserere mei,« quod debes, »quia unicus et pauper sum ego.« Unicus quidem, quia solus, et te solum adoro; pauper vero, quia nihil habens omnia possideo. Hoc autem et de Christo aptissime intelligi potest.

»Tribulationes cordis mei multiplicatae sunt,« quia multis modis affligor. »De necessitatibus meis erue me,« ducens ad illud regnum in quo necessitates non patiar.

[Col. 1200D] »Vide humilitatem meam et laborem meum.« Vide, inquit, quia in magna tribulatione et labore sum, unde fieri potest quin aliquando fractus in peccata cadam, et ideo »dimitte universa delicta mea. Respice inimicos meos, quoniam multiplicati sunt,« et multi quidem sunt. »Et odio iniquo oderunt me,« quia non vitia in me, sed ipsam naturam odio habent. »Custodi (ergo) animam meam« ab illorum fraudibus, »et erue me, ut non erubescam, quoniam speravi in te. Innocentes et recti adhaeserunt mihi,« aliter enim innocentes non essent nisi Ecclesiae adhaererent, »quia sustinui te. Libera, Deus, Israel,« id est Ecclesiam; de se quasi de alio loquitur, »ex omnibus tribulationibus suis,« quas et a vitiis et ab hominibus patitur.



EXPOSITIO PSALMI XXV.
[Col. 1201A]

»Judica me, Domine.« Vox perfectorum. Non enim judicium timet qui se judicari rogat. »Quoniam ego in innocentia mea ingressus sum.« Ideo inquit, judicium non timeo, quia innocenter vitam egi. »Et in Domino sperans non infirmabor.« Non infirmabor in opere, sed, sicut incoepi, usque in finem operabor.

»Proba me, Domine, et tenta me.« Proba me, inquit, cognosce an verum sit quod me innocenter vitam egisse dixi. Et tenta, ut probes qualis et quantae constantiae sim, quoniam quidem promisi, et me non infirmaturum esse spopondi. Quod, postquam feceris, »ure renes meos et cor meum.« Postquam, inquit, me probaveris, si quam in me vitiorum [Col. 1201B] maculam inveneris, hanc exure, hanc sancti Spiritus igne destrue; sin vero nihil repereris, ad majorem me dilectionem accende.

»Quoniam misericordia tua ante oculos meos est.« Quia neque ego misericordiae, neque misericordia mei obliviscitur. »Et« quoniam »complacui« tibi »in veritate tua.« Quod enim verum dico, tuum est; quod autem mentior, meum est: tua est igitur veritas, meum autem mendacium. Tua es ergo veritas, in qua tibi complacui. Et quoniam »non sedi cum concilio vanitatis,« id est cum consiliantibus vanitatem; et quoniam »cum iniqua gerentibus non introibo.« Quid est non introibo? id est, eamdem iniquitatem facere non aggrediar. Sive mortem et poenam non introibo, quam illi procul [Col. 1201C] dubio ingressi sunt. Et quoniam »odivi ecclesiam malignantium,« id est, congregationem malorum. »Et cum impiis non sedebo,« id est, ad eorum similitudinem, in impietate non perseverabo. Vel etiam, in tormentis cum illis non ero; quoniam hoc feci vel illud, ideo judicium non timeo, quin confidenter dicam: »Judica me, Domine.« Et quoniam »lavabo inter innocentes manus meas.« Cum innocentibus, inquit, habito, quia malignantium odivi ecclesiam, inter quos positus, a cunctis vitiorum sordibus opera mea lavabo; manus enim opera significant. Et quoniam »circumdabo altare tuum, Domine.« Altare Dei Ecclesia est, sive Novum et Vetus Testamentum, quia in his fit commemoratio nativitatis, passionis, resurrectionis, corporis et sanguinis [Col. 1201D] Domini. Hoc autem altare circumdant sancti; sed cur circumdant? ut laudis Dei vocem audiant, hoc est quod sequitur. »Ut audiam vocem laudis tuae,« Quicunque laudes Dei audire desiderant, ad hoc altare concurrant, haec duo Testamenta circumdent: hic enim apostolos,patriarchas et prophetas Deum laudantes invenient. »Ut enarrem universa mirabilia tua.« Hic Domini sui pecuniam abscondere non vult; iste peram non portat ubi thesaurum recondat, sed quae gratis accepit, gratis cunctis impertire desiderat. Quoniam, inquit, et haec et illa faciam, ideo in Domino sperans non infirmabor.

»Domine, dilexi decorem domus tuae,« id est animam virtutibus ornatam, mentis et corporis castitatem. [Col. 1202A] Confirmatio. »Et locum habitationis gloriae tuae.«---»Nescitis quia templum Dei estis, et Spiritus sanctus habitat in vobis (I Cor. III).«

»In quorum manibus iniquitates sunt.« Quia omnia illorum opera injusta et iniqua sunt. »Dextera eorum repleta est muneribus,« quibus decipiant innocentes. »Ego autem in innocentia mea ingressus sum,« quia innocenter vitam egi. »Redime me,« ab omnibus inimicis, »et miserere mei. Pes meus stetit in directo,« quia a recto tramite non claudicavi. Et quandiu ero, »in ecclesiis« et sanctis congregationibus »benedicam te, Domine.«



EXPOSITIO PSALMI XXVI.

»Dominus illuminatio mea.« Vox Ecclesiae. In tenebris quondam eram, in caecitate jacebam, sed [Col. 1202B] veniente Christo, »populus qui sedebat in tenebris, vidit lucem magnam (Isa. IX).« Venit lux vera, quae illuminat omnem hominem venientem in hunc mundum (Joan. I). »Et salus mea,« ipse me illuminavit, ipse me salvavit: »quem« igitur »timebo? Dominus protector vitae meae.« Redemit inquit, Dominus animam meam, illuminavit, salvabit et proteget eam, ne amittat. »A quo (ergo) trepidabo?« Video hostes, video malignos spiritus, video incurrentes tyrannos, sed neminem timeo, Dominica admonitus consolatione; ait enim: »Nolite timere eos qui occidunt corpus animam, autem non possunt occidere (Matth. X).«

»Dum appropiant super me nocentes.« Appropinquant nocentes, invadunt me hostes, obsident me [Col. 1202C] inimici. Ad quid? »Ut edant carnes meas,« ut me lacerent et occidant, ut carnales et imperfectos decipiant, et nefario corpori suo conjungant; animae enim et ossibus nihil officere possunt. Vel etiam, quia appropinquant, inde fit ut carnem edant, carnisque concupiscentias secum auferant, animam autem puram et probatam mihi relinquant. »Qui tribulant me inimici mei, ipsi infirmati sunt et ceciderunt.« Subjungit causam cur ei timendum non sit: Infirmati sunt inimici persecutores, vel maligni spiritus devicti sunt, mortuo Christo. Et ceciderunt ab imperio et potentia, quia Christus resurrexit. Ideoque »si consistant adversum me castra, non timebit cor meum.« Si, inquit, impiorum exercitus, si vitiorum impetus, si daemoniorum coetus mihi adversentur, [Col. 1202D] nihil tamen timebo; Dominus enim mecum est tanquam bellator fortis. »Si exsurgat adversum me praelium« a praedictis inimicis meis, »in hoc« adjutore »ego sperabo.«

»Unam petii a Domino.« Unam, inquit, petitionem feci, unam rem a Domino petivi, »hanc requiram,« huic petitioni insistam. Sed quae est ista petitio? »Ut inhabitem in domo Domini omnibus diebus vitae meae,« id est, ut, corpore mortificato, in coelesti Jerusalem perpetuo requiescam. Unde Apostolus ait: »Scimus enim quoniam, si terrestris domus nostra hujus habitationis dissolvatur, habebimus domum non manufactam aeternam in coelis (II Cor. V).«---»Ut videam voluptatem Domini.« Ideo [Col. 1203A] inquit, in domo Domini habitare volo, ut ejus voluptatem perfecte videam et cognoscam. Video enim nunc »per speculum et in aenigmate, tunc autem facie ad faciem; nunc ex parte cognosco, tunc autem, sicut et cognitus sum (I Cor. XIII).«---»Et visitem templum ejus,« illud scilicet inenarrabile, illud clarissimum Divinitatis secretum, quod ab humano ingenio, quale sit, perscrutari non potest.

»Quoniam abscondit me in tabernaculo suo.« Ordo est: »Circuibo et immolabo in tabernaculo ejus.« Quid circuibo? me ipsum et animam meam. Illorum similitudinem sequitur, qui castra vel civitates custodientes, die noctuque circumeunt, ne aliqua ex parte inimici furtim subintrent. Similiter [Col. 1203B] et iste: Circuibo, inquit, domum mihi commissam, ejus portis custodes ponam, qui avaritiam, luxuriam, superbiam caeterosque inimicos ab ea longe repellant. Et immolabo in tabernaculo ejus: tabernaculum Dei unusquisque fidelis est. Sed quid immolabo? »hostiam vociferationis.« Quia, inquit, Dei sum tabernaculum, in me ipso sibi hostiam immolabo, non hircorum, non vitulorum, imo laudis et jubilationis, hostiam vivam et immaculatam. »Cantabo, psalmum dicam Domino.« Cantabo inquit, praedicabo, laudes illius annuntiabo. Et psalmum dicam, quia factis verba complebo. Et hoc merito, »quoniam abscondit me in tabernaculo suo.« Tabernaculum quidem non abscondit, sed me in tabernaculo occuluit, quia exteriorem hominem [Col. 1203C] cunctis visibilem praebuit, et a cunctis affligi permisit. Vidit enim Decius Laurentium, vidit Dei tabernaculum, templum Dei violavit, domum ejus combussit. Sed, sicut ait Apostolus, »si quis templum Dei violaverit, disperdet illum Deus (I Cor. III).« Interiorem tamen hominem non vidit, quem Deus in tali tabernaculo absconderat. In talibus tabernaculis absconditi sancti, a vitiis vel malignis spiritibus inveniri non possunt. »In die malorum protexit me, in abscondito tabernaculi sui.« Dies malorum vocantur illi in quibus mali nequitiam suam exercent. Unde Apostolus: »Quoniam dies mali sunt (Ephes. V).« In his autem diebus, etsi tabernaculum caperent, corpus affligerent, me tamen, id est animam meam, invenire non poterunt.

[Col. 1203B] Et quoniam »in petra exaltavit me,« id est, in Christo et per Christum a terrenis cupiditatibus me sublimavit. »Et nunc exaltavit caput meum super inimicos meos.« Tunc caput nostrum super inimicos nostros exaltatur, quando mens, suam considerans dignitatem, nullis adversitatibus succumbit. »Exaudi, Domine, vocem meam qua clamavi.« Exaudi, inquit, meam orationem, redde praedictam petitionem qua dixi: »Unam petii a Domino.« Confirmatio. »Miserere mei, et exaudi me. Tibi dixit cor meum.« Ac si dicat: Oratio illa qua me clamasse, non in labiis sed in corde fuit. »Exquisivit te facies mea.« Expositio petitionis. Nihil, inquit, aliud peto, nisi ut faciem tuam videam, utque tuam voluptatem [Col. 1204A] cognoscam, et in tua praesentia consistam. »Ne avertas faciem tuam a me, ne declines in ira a servo tuo.« Quia ego, inquit, servus tuus faciem tuam requiro, noli eam mihi abscondere, noli quasi iratus a me separari, sed fac quod sequitur: »Adjutor meus esto, ne derelinquas me,« neque hic neque in futuro, »neque despicias me, Deus,« quia, quamvis homo et corruptibilis sim, coelestia tamen et divina quaero.

»Quoniam pater meus et mater mea dereliquerunt me.« Prius, inquit, quam carnem assumeres, diabolus mihi pater erat, mater vero gentilitas, Babylon et confusio. Hi autem, postquam credidi et eorum actus dereliqui, de mea salute dolentes, dereliquerunt me. »Deus autem,« qui verus est [Col. 1204B] pater, »assumpsit me.«---»Legem pone mihi in via tua.« Quia, inquit, assumpsisti me, da mihi legem vivendi, ut in via tua firmiter persistens, neque ad dextram neque ad sinistram declinem. »Et dirige me in semitam rectam,« ne a Judaeis et haereticis decipiar.«---»Propter inimicos meos,« qui me decipere conantur, »ne tradideris me in animas tribulantium me,« ut ex toto animum et desiderium suum faciant, quia, quamvis corpus, animam tamen non superabunt. »Quoniam insurrexerunt in me testes iniqui.« Multoties enim falsi testes Judaeorum contra apostolos insurgebant, et praevaricatores legis eos vocabant.

»Et mentita est iniquitas sibi.« Sibi quidem iniquitas mentita est, quia in verticem ipsorum iniquitas [Col. 1204C] eorum descendit. Hoc etiam de Christo intelligi potest, in quem iniqui testes insurgentes dicebant: »Hic dixit: Possum destruere templum Dei, et in triduo reaedificare (Matth. XXVI).«---»Credo videre bona Domini in terra viventium.« Unde scio quia non trades me in animas tribulantium me: jam Mediator ascendit; jam mihi locum praeparat Salvator, quia, etiam in sanctis Scripturis, quotidie me admonet, dicens: »Exspecta Dominum,« qui et laboris merita retribuet, et de inimicis te vindicabit. »Viriliter age,« confortare et esto robustus, hoc est quod dicit. »Confortetur cor tuum,« in operibus bonis. »Et sustine Dominum,« id est, exspecta donec veniat.



EXPOSITIO PSALMI XXVII.
[Col. 1204B]

»Ad te, Domine, clamabo, Deus meus.« Vox Christi, vel Ecclesiae. Clamavit Christus in cruce, quando dixit: »Eloi, Eloi (Matth. XXVII).« Clamat et Ecclesia, quia non cessat quotidie laudare nomen Domini. »Ne sileas a me,« id est non tacebis a me, quia semper laudabo te. Vel, ne sileas a me, id est, responde mihi, et exaudi orationem meam. »Ne quando taceas a me,« confirmatio est. »Et assimilabor descendentibus in lacum.« Si, inquit Ecclesia, non laudavero te, similis ero impiis et peccatoribus, qui in lacum et in infernum descendent. Christus autem: Si me, inquit, non exaudieris, inter impios et morti deditos computabor. Quod ne fiat. »Exaudi vocem deprecationis meae, dum [Col. 1205A] oro ad te,« pro universali totius mundi salute. »Dum extollo manus meas ad templum sanctum tuum,« id est, manus in cruce exalto, ut tuum sanctum templum, quod est Ecclesia, aedificem. Ecclesia autem Dominus exorans manus suas ad templum Dei elevat, quia bona opera sua ad Dominum mittit, vel. quia seipsam gradibus virtutum usque ad templum Dei exaltat; vel, quia elevatis manibus Dominum deprecatur.

»Ne simul tradas me cum peccatoribus.« Ne me, inquit Ecclesia, simul cum peccatoribus, tortoribus tradas, quia omnia quae debui solvi, neque conservum pro denariis afflixi. »Et cum operantibus iniquitatem ne perdas me,« quia iniquitatem ego operatus non sum. »Qui loquuntur pacem cum proximo [Col. 1205B] suo,« quia verbis amicitiam et pacem simulant, »mala autem in cordibus eorum.« In cordibus inquit, latent mala, insidiae, doli et proditiones. »Da illis secundum opera eorum, et secundum nequitiam adinventionum ipsorum; secundum opera manuum eorum tribue illis: redde retributionem eorum ipsis,« id est, prout meriti sunt recipiant. »Quoniam non intellexerunt opera Domini,« ut facerent ea, »et in opera manuum eorum destrue illos,« id est secundum opera quae operati sunt, pereant, »et non aedificabis eos.« Cum, inquit, supernam civitatem Jerusalem ex vivis lapidibus construes, noli eos in ejus muris aedificare.

»Benedictus Dominus, quoniam exaudivit vocem deprecationis meae.« Sciens ea evenire quae postulavit, [Col. 1205C] quasi jam exauditus benedicit, et gratias Domino refert, quia Dominus est »adjutor meus et protector meus,« adjutor, ut vincamus, protector, ne vulnerati deficiamus. »Et in ipso speravit cor meum et adjutus sum. Et refloruit caro mea.« Refloruit quidem, quia in baptismo amissa vetustate nova et juvenis facta est. Vel reflorebit in die judicii, quando »corruptibile hoc induerit incorruptionem (I Cor. XV).«---»Et ex voluntate mea confitebor illi.« Confitebor, inquit, et ex voluntate confitebor, quia nulla servitia diligit Deus, nisi quae voluntarie fiunt »Quia Dominus est fortitudo plebis suae,« quia per eum fortis est, »et protector salvationum christi sui est.« Salutare dicitur [Col. 1205D] qui dat salutem vel cui datur. Est igitur Deus salvationum christi sui protector, quia eos protegit quos Christus salvavit.

»Salvum fac populum tuum, Domine.« Quoniam, inquit, Deus protegit, tu, Christe, salvum fac populum tuum, ut ipse protector, tu vero Jesus et Salvator voceris.

»Et benedic haereditati tuae.« Haereditas Dei Ecclesia est, de qua dicitur: »Et dabo gentes haereditatem tuam.«---»Et rege eos in virga ferrea (Psal. II).«---»Et extolle illos,« de virtute in virtutem, »usque in aeternum,« id est donec ad aeternitatem perveniant.



EXPOSITIO PSALMI XXVIII.

»Afferte Domino, filii Dei.« Vox Prophetae [Col. 1206A] exhortantis gentes ad laudem Dei. Jam, inquit, filii Dei estis, et in adoptionem vocati. Ergo »afferte Domino.« Sed quid afferre debetis? Sequitur: »Afferte Domino filios arietum.« Arietes apostoli dicuntur, quia totius Ecclesiae sunt doctores. Vel, quia Novo et Veteri Testamento quasi duobus cornibus sunt muniti. Filii autem arietum, animae fidelium sunt, quos apostoli in baptismo Domino genuerunt. Unde Apostolus ait: »Nam in Christo Jesu ego vos genui (I Cor. IV).« Itemque: »Filioli mei, quos iterum parturio (Galat. IV).« Hos igitur filios arietum, id est animas nostras, Domino afferamus, quia nihil majus Deo afferre possumus: afferimus autem, quando eas virtutibus exaltamus.

[Col. 1206B] »Afferte Domino gloriam et honorem,« id est, tales vos exhibete, in quibus Deus honoretur et glorificetur. Unde dictum est: »Luceat lux vestra coram hominibus, ut videant opera vestra bona, et glorificent Patrem vestrum, qui in coelis est (Matth. V).«---»Afferte Domino gloriam nomini ejus,« id est glorificate Deum, quia Christiani vocamini, et nomen ejus recepistis. Unde in Canticis canticorum dicitur: »Oleum effusum nomen tuum, ideo adolescentulae dilexerunt te nimis (Cant. I).« Vel, gloriam nomini ejus, id est ad honorem nominis ejus. »Adorate Dominum in atrio sancto ejus,« hoc est in Ecclesia noviter aedificata. Vel, in cordibus et conscientiis vestris, sicut scriptum est. »Intra in cubiculum, et clauso ostio, ora Patrem tuum [Col. 1206C] (Matth. VI).«

»Vox Domini super aquas.« Dixit superius: »Afferte Domino filios arietum;« et: »Afferte Domino gloriam et honorem.« Haec autem vox Domini est super aquas intonantis. Quid per aquas nisi populos? sicut scriptum est: »Aquae multae multiplicatae sunt.« Intonabat igitur vox Domini super multas aquas, quando sequentibus turbis Evangelium Apostolus annuntiabat; vel quando apostoli per omnes terras praedicabant. Intonuit etiam vox Domini super aquas: quia in Jordane super Christum vox Patris audita est: »Hic est Filius meus (Matth. XVII).« Intonat nunc quoque super aquas baptismatis, quia in nomine Patris, et Filii, et Spiritus [Col. 1206D] sancti baptizant sacerdotes. »Deus majestatis intonuit.« Ille, inquit, per se ipsum praedicavit, qui Deus majestatis, potestatis, et excelsae virtutis intonuit. »Dominus super aquas multas,« quia ipse et per se, et per discipulos, universo mundo Evangelium annuntiavit. »Vox Domini in virtute, Vox Domini in magnificentia.« Haec, inquit, vox Domini esse comprobatur per virtutem et magnificentiam. Tanta enim hujus vocis virtus erat, quod et mortuos suscitabat, caecos illuminabat, leprosos mundabat (Matth. II), paralyticos curabat (Marc. II) Constat igitur quoniam hujusmodi vox Domini est. Sed cujus Domini? Sequitur:

»Vox Domini confringentis cedros.« Per cedros, superbos, divites et potentes intelligimus. Hos autem [Col. 1207A] confregit vox Domini, quia multi sub jugo Christi humiliati sunt, sicut scriptum est: »Montes et colles humiliabuntur (Luc. III).« Fregit igitur vox Domini cedros, quia superbos et divites Evangelium humiliavit. Franget etiam in judicio; nam vox illa Domini erit, quae dicit: »Ite, maledicti, in ignem aeternum (Matth. XXV).« Hac autem voce quanti frangantur dici non potest. Constat igitur quia cedros franget. Sed cujus cedros? Sequitur:

»Et confringet Dominus cedros Libani,« quia in saeculi divitiis, mundique candore et felicitate natos partim ad se convertet, partim aeterno supplicio tradet. »Et comminuet eas tanquam vitulum Libani.« Nulla terra, secundum hujus nominis interpretationem, convenientius quam terra Judaeorum, [Col. 1207B] Libanus vocari potest, quae omnium divitiarum pulchritudine florebat, et lacte et melle manabat (Deut. VI). Vitulus autem pro sacrificio ponitur, quia de vitulo sacrificium fiebat (Lev. IV). Comminuit ergo Dominus vitulum Libani, quia sacrificium Judaeorum adeo destruxit, ut nullo in loco esse dicatur. Ad hujus ergo similitudinem comminuentur mali, quoniam alii omnino peribunt, ut hoc sacrificium; alii vero a superbia et iniquitate cessabunt, ut haec terra a sacrificio.

»Et dilectus quemadmodum filius unicornium.« Hoc autem, sicut et superiora, et ad bonam et ad malam partem converti potest: ad bonam autem hoc modo. Apostolos filios unicornium intelligimus, [Col. 1207C] quia ex Judaeis processerunt. Hi autem adeo pauperes et diminuti fuerunt, ut nihil proprii eis remanserit, iisdem testantibus: »Ecce nos reliquimus omnia et secuti sumus te (Matth. XIX).« Ad horum comparationem, multi saecularium commutati sunt, quia alii monachi, alii eremitae, alii vero peregrini efficiuntur, Dominica voce admoniti; ait enim: »Quicunque reliquerit patrem et matrem, agros, servos et ancillas, centuplum accipiet (ibid.).« Haec autem est vox illa nostri Redemptoris, quae cedros confringit. In malorum autem parte sic intelligitur. Judaei Judaeorumque filii, qui Christum crucifixerunt, unicornes vocantur: hos autem non parva poena et conditio exspectat. Quicunque ergo aeternae morti damnantur, eos dilectus Dei Filius, quemadmodum [Col. 1207D] filios unicornium comminuet. In quibusdam autem codicibus invenitur: »Et dilectus quemadmodum filius unicornium.« Hoc autem sic interpretatur: Dilectus Dei Filius, qui adhuc Patri, inquit Propheta, per omnia aequalis est, in tempore praefinito in tantum comminuetur, ut, quemadmodum unus ex filiis Judaeorum, penitus purus homo esse credatur.

»Vox Domini intercidentis flammam ignis.« Haec, inquit, vox est illius Domini, qui flammas ignis intercidit. Omnes enim infernales flammas ignemque inexstinguibilem ingrederentur, nisi quia Christus carnem sumens, et infernum a nobis, et nos ab inferno separavit. Intercidit etiam vox Domini flammas [Col. 1208A] ignis, quia vitia carnisque concupiscentias Evangelii annuntiatio ab audientibus resecat.

»Vox Domini concutientis solitudinem, et commovebit Dominus desertum Cades.« Cades commotio tineae interpretatur; significat autem hunc mundum, qui prior a Domino derelictus erat, sed veniens Dei Filius, mundum concussit; desertum Cades commovit, quem tinea et malignus spiritus commoverat atque corruperat, excussit tineas, commovit vitia, fugavit peccata. Aliter, Cades legem et Vetus Testamentum significat; quidam enim Cades sancta interpretatur. Veniens ergo Christus commovit desertum Cades, quia sanctam legem et prophetas ob nimiam obscuritatem a cunctis fere derelictos concussit, aperuit, litteram amovit et intelligibiles fecit [Col. 1208B] (Luc. XXIV).

»Vox Domin praeparantis cervos.« Cervi apostolos designant, quia fragiles erant ad currendum, et Evangelium nuntiandum, quique mortifera diaboli venena parvi pendebant. »Et revelabit condensa,« quia et Scripturas illis aperuit, et divina mysteria manifestavit. Unde Apostolus: »Audivi, inquit, arcana verba, quae non licet homini loqui (II Cor. XII).« »Et in templo ejus omnes dicent gloriam,« quia omnes in Ecclesia Dominum laudant

»Dominus diluvium inhabitare facit.« In templo Dei habitat diluvium, quia in sancta Ecclesia, prophetae, apostoli, episcopi et doctores inveniuntur. Hi autem diluvium dicuntur, quia affluentia sancti Spiritus et omnium Scripturarum plenitudine redundant. [Col. 1208C] Vel etiam, quia homines abluunt a peccatis. »Et sedebit Dominus rex in aeternum,« quia semper in Ecclesia regnavit, et in sanctis suis sedebit: sunt enim sancti sedes Dei. »Dominus virtutem populo suo dabit,« ne ab inimicis et vitiis superetur. »Dominus benedicet populo suo,« tendenti »in pacem,« id est ad semetipsum, quia, »ipse est pax nostra, qui fecit utraque unum (Ephes. I).«



EXPOSITIO PSALMI XXIX.

»Exaltabo te, Domine, quoniam suscepisti me.« Vox Christi: Exaltabo te, inquit, Pater, quoniam de hoc mundo me suscepisti, et ad dexteram tuam residere fecisti (Marc. XIV). Exaltat Filius Patrem, [Col. 1208D] quia per Filium laudatur Pater. »Nec delectasti inimicos meos super me.« Inimici Christi Judaei sunt, vel maligni spiritus. Judaei quidem, non sunt delectati de morte Christi, quia et contra eorum voluntatem resurrexit, et, ob hoc facinus, gentem et locum amiserunt. Maligni vero spiritus et regnum perdiderunt, et animas quas captivas detinebant. »Domine Deus meus, clamavi ad te.« Clamavit autem, cum dixit: »Pater, clarifica Filium tuum.« »Et sanasti me;« erat enim infirmus pro parte carnis. Sanavit igitur eum Pater, quia resuscitando ipsam carnem immortalem et incorruptibilem fecit. »Domine, eduxisti ab inferno animam meam.« Exspoliavit infernum, et animas sanctorum secum in coelos devexit. »Salvasti me a descendentibus in [Col. 1209A] lacum,« id est, ex manibus Judaeorum me liberasti, quia sua sponte in infernum, et mortem, et fauces diaboli descendunt.

»Psallite Domino, sancti ejus, et confitemini memoriae sanctitatis ejus.« Vos, inquit, sancti ejus, laudate Dominum et suae sanctitatis memoriam, quia vestri recordatus, me Filium suum in mundum misit (Gal. IV), et pro vestra et omnium salute mori permisit. »Quoniam ira in indignatione ejus.« Laudate, inquit, Dominum, et nolite inobedientes esse, ne indignatus vobis irascatur; ira namque et mors in Dei indignatione fit. »Et vita in voluntate ejus,« quia quicunque ejus voluntatem fecerit, vivet in aeternum.

»Ad vesperum demorabitur fletus, et ad matutinum [Col. 1209B] laetitia.« Apostrophe ad apostolos. O apostoli! ad vesperum demorabitur fletus; pro morte namque Salvatoris, qui circa horam nonam spiritum emisit (Matth. XXVI), tristantes flebant apostoli; sed mane, orto jam sole, Christo resurgente, immensa inter illos est nata laetitia. Aliter. Per vesperum Adam, per mane autem Christum intelligamus. Adam namque diem et lucem fugavit, et noctem et tenebras mundo intulit, quod vesperi proprium est. Christus autem noctem ademit, et verum diem hominibus dedit. His igitur qui ad vesperum convertuntur et primum hominem imitabuntur, fletus erit atque tristitia; his autem qui ad mane confugerint et Christum sequentur, gaudium erit atque laetitia. Possumus etiam, per vesperum et mane, diem judicii figurare. [Col. 1209C] Dies namque judicii et vesperum erit malis, et mane bonis. Tunc enim mali noctem et dolorem, boni vero diem et aeternitatem recipient. Ad vesperum ergo tunc venientibus erit fletus, et ad matutinum gaudium erit et laetitia.

Ego autem in abundantia mea non movebor in aeternum.« Adam, inquit, in aeternorum bonorum abundantia positus de paradiso miser exivit; ego autem ad Patris dexteram reversus non movebor in aeternum, et dicam:

»Domine, in voluntate tua praestitisti decori meo virtutem,« id est, secundum voluntatem tuam dedisti mihi virtutem, qua ipsam mortem superarem, quod ad decus mihi contigit. »Avertisti faciem tuam a me.« Mihi, inquit, virtutem dedisti, a meis autem [Col. 1209D] faciem avertisti, quia in eadem non constantia perseveraverunt, sed, me relicto, fugerunt omnes (Matth. XXVI). »Et factus sum conturbatus.« Hoc quoque de apostolis dicitur: »Ad te, Domine, clamabo, et ad Deum meum deprecabor.« Clamabo, inquit, et deprecabor Dominum, ut eorum tristitiam in gaudium vertat. Nam »quae utilitas mea, dum descendo in corruptionem?« Quae, inquit, in mei sanguinis effusione utilitas erit, si illi quos redemi iterum corrumpantur? Hanc vocem »audivit Dominus, et misertus est mei,« id est meorum. »Factus est adjutor meus,« id est meorum. Conversio personae: »Convertisti planctum meum in gaudium mihi,« propter resurrectionem. »Conscidisti saccum meum,« id [Col. 1210A] est carnem qua anima erat involuta. »Et circumdedisti me laetitia et aeternitate.« Unde fit »ut cantet tibi gloria mea.« Quae est gloria Domini, nisi resurrectio et ascensio? Haec autem cantet Domino, quia in bis glorificatur. »Et non compungar« aliqua tribulatione, quia »mors illi non dominabitur (Rom. VI).« Vel etiam, sancti jam non compungantur, quia stimulus diaboli confractus est. Unde Apostolus: »Ubi est, mors, inquit, stimulus tuus?« (I Cor. XV.) »Domine Deus meus, in aeternum confitebor tibi.«



EXPOSITIO PSALMI XXX.

»In te, Domine, speravi.« Vox Dominici hominis: Quia in te, inquit, speravi, qui optimus es auxiliator, vide ne ego et mei aliquando confundantur. [Col. 1210B] »In justitia tua libera me.« Libera me, inquit, ab impiorum iniquitate, quia tu justus es, et ego a justitia non discedo. »Inclina ad me aurem tuam,« id est exaudi orationem meam, »Accelera ut eruas me,« id est cito mihi succurre. »Esto mihi in Deum protectorem, et in domum refugii, ut salvum me facias.« Sis, inquit, mihi Dominus protector et domus ad quam confugiam, quia in nulla alia protectione confido.

»Quoniam fortitudo mea et refugium meum es tu.« Tu solus mea fortitudo, tu solus es meum refugium, tu solus ergo libera me et protege me. »Et propter nomen tuum deduces me.« In nomine tuo in mundum, in nomine Domini, veni; nomen Domini annuntiavi, propter nomen tuum quod invocabo, me [Col. 1210C] revertentem ad te deduces. Vel, deduces me per apostolos, ut tuum nomen in universa terra annuntietur. Et enutries me, dulcedine videlicet summi boni, non fellis amaritudine, sicut Judaei (Matth. XXVII). Vel, enutries me eodem cibo spirituali, corpore ac sanguine meo. »Educes me de laqueo hoc quem absconderunt mihi.« Multi fuerunt laquei, multae fuerunt deceptiones, quas Christo Judaei absconderunt; sed semper divinitate munitus a nullo decipi potuit. »Quoniam tu es protector meus.«

»In manus tuas commendo spiritum meum.« Hoc autem completum fuit, quando in cruce positus dixit: »Pater, in manus tuas commendo spiritum meum (Luc. XXIII).«---»Redemisti me, Domine Deus veritatis.« Prophetica interpositio. Videns Propheta [Col. 1210D] Christi passionem, quia mundus redimendus erat in ipso exitu vitae nostri Salvatoris, gratulabundus, inquit: »Redemisti me, Domine Deus veritatis,« jam crucifixus es, jam spiritum Patri commendasti, mundumque redemisti. Unde verax Deus esse comprobaris, quia complesti ea quae promisisti.

»Odisti observantes vanitates supervacue.« Vox Christi. Supervacue observabant Judaei vanitates, quia, ne Christus resurgeret, sepulcrum custodiebant (Matth. XXVII). Illi quoque supervacue custodiunt vanitates, qui sic terrenis inhaerent, ut coelestia obliviscantur. »Ego autem in Domino speravi,« ideoque sine timore de sepulcro exivi, et secundum meum velle resurrexi (ibid.). »Exsultabor et laetabor [Col. 1211A] in misericordia tua.« Quae fuit illa misericordia? Sequitur: »Quoniam respexisti humilitatem meam, salvasti de necessitatibus animam meam.« Necesse est enim hominem mori. Ex hac autem necessitate liberatus est Christus, quia »mors illi non dominabitur (Rom. VI).«

»Nec conclusisti me in manibus inimici,« quia neque ab his qui sepulcrum custodiebant, neque a malignis spiritibus in inferno detentus est. »Statuisti in loco spatioso pedes meos,« quia non in sola Judaea, sed per omnia regna mundi, apostoli praedicant (Matth. XVI), quibus in sola Judaea prius praedicare praeceptum fuerat.

»Miserere mei, Domine, quoniam tribulor.« Ego, inquit, a Judaeis; apostoli vero a gentibus quibus [Col. 1211B] praedicant, tribulantur. Idcirco tu, Domine, miserere mei et meorum. »Conturbatus est in ira oculus meus, anima mea et venter meus,« quia et perfecti et imperfecti in ira malorum affligebantur. Unde superius dixit: »Dum superbit impius, incenditur pauper (Psal. IX).« Oculus enim et anima, perfectos; venter vero, qui corporis melior pars est, imperfectos significat.

»Quoniam deficit in dolore vita mea.« Christi namque vita in cruce finit: de homine enim loquor; apostolorum vero, et in cruce et in aliis tormentis defecit, in dolore igitur. »Et anni mei in gemitibus,« qui usque ad exitum vitae in adversitatibus fuerunt. Sive etiam, pro peccatis suis et aliorum [Col. 1211C] plorabant. »Infirmata est in paupertate virtus mea.« Virtus Christi Evangelium est. Unde Apostolus: »Non enim erubesco Evangelium, virtus enim Dei est ad salutem omni credenti (Rom. I).« Hoc autem in paupertate credentium infirmabatur, quia taedebat ipsos doctores evangelizare, sicut scriptum est: »Domine, quis credidit auditui nostro?« (Isa. LIII.) Vel virtus Christi in paupertate infirmata est, quia Deus in homine, qui per se quidem pauper est et omnibus indiget, virtutem suam non manifestavit, sed derideri se et affligi permisit. »Et ossa mea conturbata sunt,« id est apostoli, qui Ecclesiae sunt firmamentum. »Super omnes inimicos meos factus sum opprobrium vicinis meis valde, et timor notis meis.« quia. nisi me occiderent, se victuros non putabant [Col. 1211D] (Joan. XI). Vel, notis meis, id est apostolis factus sum timor, quia jam nomen meum confiteri timent, ut ipse princeps apostolorum, qui ad unius ancillae vocem Christum negavit (Joan. XVIII.). »Qui videbant me foras, fugiebant a me.« videbant enim apostoli Judaeos capere Christum, et, relicto eo, omnes fugerunt (Matth. XXVI). »Oblivioni datus sum tanquam mortuus a corde.« Sic, inquit, a corde Judaeorum oblitus sum, ac si mortuus essem, atque de illis vindicari non debuissem. »Factus sum tanquam vas perditum« et nulli utilitati idoneum: vasa perdita erant latrones, quia et a Deo et ab hominibus odio habebantur. Factus est ergo Christus tanquam vas perditum, quia inter iniquos computatus est (Matth. XV). »Quoniam audivi vituperationem [Col. 1212A] multorum commorantium in circuitu;« nam sicut latrones, ita et Christus a circumstantibus vituperatur. »In eo dum convenirent simul adversum me, accipere animam meam consiliati sunt.« Dum simul, inquit, adversum me iniqui Judaei convenirent, in eo conventi nihil aliud consiliati sunt, nisi ut animam meam perderent. »Ego autem in te speravi, Domine; dixu: Deus meus es tu. in manibus tuis sortes meae,« id est, in potestate tua sunt quaecunque, vel bona, vel mala, mihi sunt futura. »Non enim haberent in me potestatem, nisi a te datum illis fuisset (Joan. XIX).« Quapropter, »erue me de manu inimicorum meorum, et a persequentibus me. Illustra faciem tuam super servum tuum,« id est, clarifica et manifesta divinitatem in Filio tuo, [Col. 1212B] ne semper tantum homo intelligatur, de quo scriptum est: »Qui cum sit splendor gloriae, et figura substantiae ejus (Hebr. III).«---»Et salvum me fac in misericordia tua. Domine, non confundar, quoniam invocavi te. Erubescant impii,« Judaei scilicet, qui Dominum suum crucifixerunt; vel gentiles, qui idola coluerunt; erubescent enim in judicio, quia ad nuptias intrare volentes non permittentur, sed janua clausa deducentur in infernum, quem in hoc saeculo sibi paraverunt. Tunc tandem: »Muta fiant labia dolosa, quae modo adversus justum loquuntur iniquitatem in superbia, et in abusione.« Superbe enim, et abusive, id est, contra servorum usum loquebantur Judaei adversus Dominum, dum »Reus est mortis (Matth. XXVI),« et: »Crucifige, crucifige (Luc. [Col. 1212C] XXIII)« dicebant. Prophetica interpositio. Videns per Spiritum sanctum hos ita miseros et dejectos, vidensque sanctos in beatitudine tanta collocatos, exclamat: »Quam magna multitudo dulcedinis tuae, Domine,« qui tantam beatitudinem, tantam gloriam, tam magna praemia sanctis tuis praeparasti, eisque bona dedisti, quae neque dici, neque cogitari possunt! (I Cor. II.)

»Quam abscondisti timentibus te.« Nondum enim videmus quid erimus. Abscondere etiam pro reservari ponitur, ut sic dicatur: Quam reservasti timentibus te. »Quam perfecistis eis qui sperant in te, in conspectu filiorum hominum.« Hanc, inquit, beatitudinem perfecit Dominus, id est, perfectam fecit, [Col. 1212D] eis quidem qui in hoc saeculo non sperant, et in conspectu filiorum impiorum eum confessi sunt. Unde ipse ait: »Qui me confessus fuerit coram hominibus, confitebor et ego eum coram Patre meo (Matth. X).«---»Abscondes eis in abscondito faciei tuae a conturbatione hominum.« Jam, inquit, a peccatoribus non turbabuntur, sed ante faciem tuam laeti persistent. »Proteges eos in tabernaculo tuo,« id est in coelesti Jerusalem, »a contradictione linguarum,« jam subauditur, ereptos.

»Benedictus Dominus.« Quoniam quidem tanta divina secreta vidit Propheta, gratias agimus Domino, inquit. Benedictus sit Dominus, »quoniam mirificavit misericordiam suam mihi in civitate munita.« Satis enim mirabiles habere potuit misericordias [Col. 1213A] Dei, quando homines et peccatores jam justificatos, in coelesti Jerusalem residere vidit. Habuit etiam mirabiles misericordias Dei, quando in Jerusalem, quae satis fortis et munita erat, pro humana Christum salute passum inspexit. Hucusque Propheta. Nunc autem loquitur Christus:

»Ego autem dixi in excessu mentis meae: Projectus sum a vultu oculorum meorum.« Judaei, inquit, contra me superbe et abusive loquebantur; ego autem in exstasi, et in excessu mentis videns illorum dispersionem et incredulitatem dixi: Projectus sum a facie oculorum meorum, derelictus sum a meis; vocabo ergo non plebem meam, plebem meam, qui a Judaeis spretus, a gentibus sum electus. »Ideo exaudisti vocem deprecationis meae, dum clamarem [Col. 1213B] ad te.« Derelictus sum, inquit, a Judaeis, pro gentibus exoravi, et exauditus sum. »Diligite Dominum, omnes sancti ejus, quoniam veritatem requiret Dominus,« qui, inquit, verus est: qui eum dilexerit vere salvabitur. »Et retribuet abundanter facientibus superbiam. Viriliter agite« ea quae incoepistis. »Et confortetur cor vestrum,« ut mortem non timeatis, »omnes qui speratis in Domino« vitam recipere aeternam.



EXPOSITIO PSALMI XXXI.

»Beati quorum remissae sunt iniquitates.« Vox Ecclesiae, de laude confessionis: Beati illi qui peccata Domino confitentes remissionem recipere meruerunt. Illi quoque sunt beati »quorum« per dilectionem »peccata tecta sunt,« et a Domino oblita. [Col. 1213C] »Charitas enim multitudinem operit peccatorum (I Petr. IV).«---»Beatus vir cui non imputavit Dominus peccatum, nec est in spiritu ejus dolus.« Nulli enim aqua baptismatis regenerato imputatur originale peccatum; omnis baptizatus erit beatus, sic tamen, si in vita ipsius dolus non fuerit.

»Quoniam tacui, inveteraverunt omnia ossa mea.« Ac si dicat: Confiteatur unusquisque peccata sua, crescunt enim peccata sine confessione, experto credatur. Ego quidem tacui, neque ut debui peccata confessus sum, ideoque in peccatis inveteraverunt ossa mea, id est tota virtus et fortitudo mea istorum mole fuit depressa atque gravata. »Dum clamarem tota die,« nullus clamor, nullaque oratio prodest nisi confessio praecedat.

[Col. 1213D] »Sed, quoniam die ac nocte gravata est super me manus tua, conversus sum in aerumna mea, dum configitur spina.« Quia, inquit, tacui, ideo manus, baculus, et correctio tua gravata est super me; nam »qui parcit virgae, odit filium (Prov. XIII).« Ego autem statim in ipsa aerumna vel miseria ad te conversus sum, dum mihi spinas aspera correptio imprimeret. »Delictum meum cognitum tibi feci, et injustitias meas non abscondi.« Postquam te, inquit, mihi iratum comperii, non ulterius tacui, sed quasi coactus dixi: »Confitebor adversum me injustitiam meam, Domino.« Peccavi, Domine, nimis, confiteor peccatum meum, cesset jam manus tua. Hoc dixi. Tu vero »remisisti impietatem peccati mei,« quia [Col. 1214A] vere confessus fui, misericordiam indulsisti. Vere enim confitetur qui seipsum damnat, et adversum se loquitur. »Pro hac (remissione) orabit ad te omnis sanctus.« Nullus enim sanctorum est, qui assidue non dicat: »Dimitte nobis debita nostra (Matth. VI).«---»In tempore opportuno,« id est in hac vita; unde dicitur: »Dum tempus habemus, operemur bonum ad omnes (Gal. V).«

»Verumtamen in diluvio aquarum multarum, ad eum non approximabunt.« Orant quidem assidue sancti pro remissione peccatorum; tamen quia in diluvio aquarum multarum sunt, a quibus purgantur et abluuntur, ad eos peccata appropinquare non possunt: purgantur enim eleemosynis, orationibus, jejuniis, lacrymis et monitu Scripturarum. Quare [Col. 1214B] igitur orant? ne a diabolo tententur; unde Dominus discipulis ait: »Orate ne intretis in tentationem (Matth. XXVI).«---»Tu es refugium meum a tribulatione quae circumdedit me,« de hujus saeculi adversitatibus loquitur. Exsultatio mea, quia de te gaudeo. »Erue me a circumdantibus me,« id est a vitiis et malis omnibus. Responsio Dominica.

»Intellectum tibi dabo.« Noli, inquit, timere, intellectum tibi dabo, quo consoleris et inimicos devincas. »Instruam te,« in operibus bonis. »In via hac qua gradieris, firmabo super te oculos meos,« ne aliquis tibi nocere possit. »Nolite fieri sicut equus et mulus, in quibus non est intellectus;« equus enim superbos significat, et luxuriosos, sicut scriptum est: »Computruerunt jumenta in stercore suo [Col. 1214C] (Joel. I).« Mulus autem pigros et infecundos significat. Tale est igitur ac si dicat: Noli esse superbus, et luxuriosus, noli esse piger, quia propter frigus piger arare noluit. Noli esse vacuus virtutibus et sterilis.

»In chamo et freno maxillas eorum constringe, qui non approximant ad te.« Si, inquit, aliqui fuerint qui Evangelium recipere et ad te appropinquare noluerint, eos in chamo et freno legis, in duris et minantibus Scripturarum sententiis constringe, ut vel sic Ecclesiae conjungantur. »Multa flagella peccatoris.« Ideoque cessa peccare, et noli fieri sicut equus et mulus, sed spera in Domino. Quia »sperantem in Domino misericordia circumdabit. Laetamini in Domino,« non in mundo, non in rebus [Col. 1214D] transitoriis, »et exsultate, justi« de promissa misericordia; »et gloriamini, omnes recti corde,« quia »qui gloriatur, in Domino glorietur (II Cor. X).«



EXPOSITIO PSALMI XXXII.

»Exsultate, justi, in Domino.« Vox Ecclesiae: Hactenus, inquit, in auro et argento saeculique honoribus exsultastis; nunc autem, quia justi estis, in Domino et in justitia exsultate. »Rectos decet collaudatio.« Ideo, inquit, vos exsultate, et laudate Dominum, quia talium laudem diligit Dominus. »Confitemini Domino in cithara,« id est in dulciloquio, ut Saulem placare possitis. »In psalterio decem chordarum psallite illi,« in decem chordis decem praecepta legis intelligimus. Ergo in psalterio [Col. 1215A] decem chordarum psallite Domino, quia in his decem praeceptis ei servitur.

»Cantate ei canticum novum.« Novus homo venit in mundum, novam legem dedit mundo (Greg. hom. 32). Cantate ergo canticum novum, videlicet nativitatem, passionem, resurrectionem et ascensionem; haec enim omnia nova sunt et a prioribus inaudita.

»Bene psallite ei in vociferatione,« id est in verbis praedicationum. Bene autem in praedicatione psallunt qui verbis opera conjungunt. »Quia rectum est verbum Domini.« Ideo, inquit, cantate canticum novum, quia rectum est verbum Domini. Et bene psallite ei in vociferatione, quia »omnia opera ejus sunt in fide.« Recta quidem sunt verba divina, quia [Col. 1215B] veritatem cunctis annuntiant. Opera vero ipsius fidelia sunt, quia neminem fallunt. »Diligit misericordiam et judicium.« Cantate, inquit, et dicite quoniam et misericors, et justus est Dominus. Et quia misericors est, nullus desperet; quia vero justus, omnes bona operentur, »reddet enim unicuique juxta opera sua (Matth. XVI).« »Misericordia Domini plena est terra.« Per terram Ecclesiam intelligimus, cujus in tantum misertus est Dominus, ut etiam Filium suum pro ea morti traderet. »Verbo Domini coeli firmati sunt.« Hoc quoque nuntiate quoniam Verbo Domini facti sunt apostoli, et in Trinitatis fide supra firmam petram firmati. Vel etiam ipsum firmamentum, quoniam »omnia per ipsum facta sunt (Joan. I).« »Et spiritu oris ejus [Col. 1215C] omnis virtus eorum.« Quod enim apostoli vitia superabant, quod mortuos suscitabant, quod caecos illuminabant, non viribus eorum, sed Spiritus sancti gratia fiebant.

»Congregans sicut in utre aquas maris.« Et coelos, inquit, firmavit, et quasi aquas in utrem, hujus saeculi peccatores in Ecclesiam congregavit. Vel etiam, quasi aquas in utre, ita impios et peccatores in sua potestate constringit ut, nisi quando ipse permittit, in sanctos saevire non possint.

»Ponens in thesauris abyssos.« Quia in sanctorum numero, et in Ecclesia peccatores adunat, quia abyssus sunt, et in vitiorum profunditates submersi. Ponit etiam in thesauris abyssos, quando in coelis [Col. 1215D] collocat sanctos; ibi enim est sanctorum thesaurus, quia in coelis thesaurizant. »Timeat Dominum omnis terra.« Quia talis, inquit, est Dominus, ideo omnis terra eum timeat.

»Ab eo autem commoveantur omnes inhabitantes orbem.« Jam enim ex parte commoti sunt, quia ejus monitis ab infidelitate ad fidem transierunt; movebuntur autem in die judicii, quia alios ad se vocabit, alios autem in infernum mittet (Matth. XXV). »Quoniam ipse dixit, et facta sunt, ipse mandavit, et creata sunt.« Quia ipse omnia fecit (Joan. I), omnia ejus sequuntur imperium.

»Dominus dissipat consilia gentium,« quibus Ecclesiam destruere putabant. »Reprobat autem cogitationes populorum, et reprobat consilia principum.« [Col. 1216A] Consilium namque eorum fuit, ut Ecclesiam destruerent, et deorum templa aedificarent. »Consilium autem Domini in aeternum manet,« quia semper erunt sancti, qui ipsius consilio liberati sunt. Confirmatio. »Cogitationes cordis ejus in generationem et generationem.« Quia quidquid ipse dixit et cogitavit, et in hoc saeculo fiet, et in futuro. »Beata gens, cujus est Dominus Deus ejus,« et beatus populus gentium, quem iste Dominus »elegit in haereditatem sibi. De coelo respexit Dominus, vidit omnes filios hominum.« Repetitio. »De praeparato habitaculo suo respexit super omnes qui habitant terram.« Respexit, inquit Dominus, de suae divinitatis secreto, viditque genus humanum graviter a latronibus vulneratum, quem nec sacerdos adjuvit [Col. 1216B] neque levita. Misit ergo Filium suum, misitque Samaritanum, qui illius misereretur (Luc. X). Respicere namque Dei, misereri est. Veniens igitur Dei Filius in haereditatem populum gentium sibi elegit.

»Qui finxit singillatim corda eorum.« Quia aliis dedit sermonem sapientiae, aliis interpretationes sermonum, aliis vero genera linguarum (I Cor. XII). Finxit etiam singulariter in hoc corda sanctorum. quorum alii monachi fieri desiderant, alii eremitae, alii humilitatem custodire nituntur, alii vero castitatem. »Qui intelligit omnia opera eorum.« Scit enim Dominus qui puro corde, quique pro vana gloria bona operentur. Qui enim pro vana gloria castus et humilis apparet, potius hypocrita quam castus et humilis dicendus est. »Non salvabitur rex per multas [Col. 1216C] virtutes.« Populus, inquit, gentium salvabitur, quem sibi in haereditatem Dominus elegit, qui non in suis viribus, sed in misericordia confidit. Terreni vero reges, superbi gigantes, potentes, in se suaque fortitudine confidentes, non salvabuntur. Quis rege potentior? quis gigante fortior? Cum igitur isti sua potentia et fortitudine non salventur, nemo nisi Dei misericordia ad salutem quaerat pervenire.

»Fallax equus ad salutem, in abundantia virtutis suae non salvabitur.« Equus animae corpus intelligitur, hoc autem fallax est ad dandam salutem, quia salus, et laetitia carnis, mors est animae atque tristitia, refrenandus est igitur equus, ne laxatis habenis in foveam cadat. Possumus etiam, per equos, superbos [Col. 1216D] et recalcitrantes intelligere. »Ecce oculi Domini super timentes eum,« ac si dicat: Nec rex per virtutem, nec gigas per fortitudinem, nec ab equo quidem salvabitur quilibet. Quis igitur, et per quem salvabitur? Sequitur: »Ecce oculi Domini,« id est ipsius misericordiae respectus super timentes eum. »et in eis qui sperant,« non in suis viribus, sed »in misericordia ejus.« Ad quid? »Ut eruat a morte animas eorum,« id est a perpetua damnatione. »Et alat eos in fame,« quia, et in hac vita spirituali doctrina reficiet, et in futuro, summa eos beatitudine replebit. Unde dicitur: »Beati qui esuriunt et sitiunt justitiam, quoniam ipsi saturabuntur (Matth. V).« Ideoque »anima nostra sustinet Dominum, quoniam adjutor et protector noster est, et quia in eo laetabitur [Col. 1217A] cor nostrum,« cum pro operibus merita recipiemus. Et in timore, »in nomine sancto ejus sperabimus.« Spes autem non confundet. »Fiat, Domine, misericordia tua super nos, quemadmodum speravimus in te,« id est, quia speravimus, sicut speravimus, miserere nostri.



EXPOSITIO PSALMI XXXIII.

»Benedicam Dominum in omni tempore.« Vox doctorum: »Semper laus ejus in ore meo.« Omni, inquit, tempore benedicam et praedicabo Dominum, semper laudabo eum, nec prae timore aliquid tacebo. »In Domino laudabitur anima mea.« Non laudabitur in se, non in sapientia mundi, non in sublimitate verborum, sed in Domino a quo et virtutem et potentiam sumpsit. »Audiant mansueti, et laetentur.« [Col. 1217B] Audiant, inquit, mansueti laudem Domini, et laetentur in beneficiis ejus.

»Magnificate Dominum mecum.« Vobis dico, mansueti, qui laudem Domini et hunc sermonem auditis: Magnificate Dominum mecum, id est ad mei similitudinem cum laudate. »Et exaltemus nomen ejus in idipsum,« ut concorditer, una voce, et greges et pastores Dominum laudent atque magnificent. »Exquisivi Dominum, et exaudivit me, et ex omnibus tribulationibus meis eripuit me.« Ac si dicat: Mei exemplo discite quam utile sit vobis magnificare et quaerere Dominum. Ego quidem quaesivi, et exauditus sum, et ex omnibus tribulationibus ereptus. »Accedite« ergo et vos »ad eum, et illuminamini.« Accedite, inquit, ad lucem ut illuminemini [Col. 1217C] vero lumine. »Et facies vestrae non confundentur.« Confundentur enim qui illuminati non fuerint, quia, exstinctis lampadibus suis, oleum quaerentes, dignam repulsam patientur.

»Iste pauper clamavit, et Dominus exaudivit eum.« Sic de seipso, quasi de alio loquitur: Ego quidem clamavi, et Dominus exaudivit me; clamate ergo et vos, ut exaudiamini.

»Immittet angelus Domini in circuitu timentium eum, et eripiet eos.« Persuasio timoris et accessionis ad Dominum. Cum, inquit, timentes se adeo Dominus diligat ut angelus, praesidiis eos custodiens, ab omnibus inimicis eripiat, merito quidem ad eum accedere, ipsumque timere debetis. Quod enim ab [Col. 1217D] angelis custodiantur sancti, manifestum est; namque ipsa Veritas ait: »Amen dico vobis, quia angeli eorum semper vident faciem Patris mei, qui in coelis est (Matth. XVIII).«---»Gustate, et videte quoniam suavis est Dominus.« Multis namque modis multisque blanditiis debent pastores subditos admonere. Unde Apostolus: »Argue, obsecra, increpa, insta opportune, importune (II Tim. IV).« Quod genus locutionis satis aperte in hoc psalmo dignoscitur. Gustate, tentate, videte, et cognoscite dulcedinem et suavitatem Domini, qua »non vult mortem peccatoris, sed magis ut convertatur, et vivat (Ezech. XXXIII).«---»Beatus vir qui sperat in eo,« et non in incerto divitiarum. »Timete Dominum, omnes sancti ejus.« Initium sapientiae, timor Domini (Psal. CX).« [Col. 1218A] »Quia non est inopia timentibus eum. Divites eguerunt, et esurierunt,« ex quibus ille fuit qui guttam aquae a Lazaro petebat (Luc. XVI). »Inquirentes autem Dominum non minuentur omni bono.« Non enim aliquo bono indigebunt qui summum et universale bonum habebunt, a quo bona sunt omnia, et sine quo nihil est.

»Venite ergo, filii, audite me, timorem Domini docebo vos.« Quia, ut jam dictum est, initium sapientiae timor Domini, ut filios suos in sapientiam Ecclesiae doctores introducere possint, a timore Domini doctrinam incipiant.

»Quis est homo qui vult vitam.« Jam quasi omnibus coadunatis, quibus superius dixit: Venite, alloquitur eos, et dicit: »Quis est homo qui vult vitam, [Col. 1218B] et diligit videre dies bonos?« Aliquis tali interrogationi respondens, inquit: Ego. Cui ipse loquitur: »Prohibe ergo linguam tuam a malo, et labia tua ne loquantur dolum,« quia scriptum est: »Mors, et vita in manibus linguae (Prov. XVIII).« Qui enim custodit linguam suam, custodit et animam suam. Itemque: »Cultus justitiae, silentium (Isa. III).« Et alibi: »Si quis putat se religiosum esse, non refrenans linguam suam, hujus vana est religio (Jac. I).«---»Diverte a malo, et fac bonum.« Non enim satis est a malo abstinere, nisi etiam bona operentur. »Inquire pacem,« id est Christum: »Ipse enim est pax nostra, qui fecit utraque unum (Ephes. II).«---»Et sequere eam.« Sequi namque Dominum, imitari est. Unde ipse ait: »Qui vult venire post me, abneget semetipsum, et [Col. 1218C] tollat crucem suam, et sequatur me (Matth. XVI).« Et alibi: »Qui sequitur me, non ambulat in tenebris (Joan. VIII).«---»Oculi Domini super justos, et aures ejus in preces eorum.« Superius dixit: »Immittet angelus Domini in circuitu timentium eum;« nunc autem dicit, quia ipse timentes respicit atque custodit. Ecce quantus fructus redditur illis qui mala fugiunt et recte faciunt! Vultus autem Domini super facientes mala. Ad quid? »Ut perdat de terra memoriam eorum.« Dissuasione, quia mala facientes de libro vitae delebuntur, neque in terra viventium de eis memoria fiet. »Clamaverunt justi, et Dominus exaudivit eos.« Probatione, quia aures ejus semper sunt in preces eorum: quoniam quotiescunque clamant justi, semper a Domino exaudiuntur. »Et ex [Col. 1218D] omnibus tribulationibus eorum liberabit eos,« quia carne dissoluta in coelestibus regnis collocantur. Sed quid mirum si eos Dominus exaudivit? »Juxta est Dominus his qui tribulato sunt corde.« Quia semper juxta est nec unquam eos derelinquit, idcirco clamantes exaudit, et quia »cor contritum et humiliatum Deus non despicit (Psal. L).« Corde enim tribulantur quos conscientia remordet, ut de peccatis poeniteant. »Et humiles spiritu salvabit.« »Beati pauperes spiritu, quoniam ipsorum est regnum coelorum (Matth. V),« pauperes enim spiritu sunt qui de nihil praesumunt. »Multae tribulationes justorum, et de his omnibus liberavit eos Dominus. Custodit Dominus omnia ossa eorum,« id est omnia robora [Col. 1219A] virtutum, quia neque humilitas ab ira, neque castitas a luxuria superatur. »Unum ex his non conteretur,« quia »omni habenti dabitur, et abundabit (Matth. XXV).«

»Mors peccatorum pessima,« quia nunquam deficient, sed semper moriendo vivent. »Et qui oderunt justum,« id est Christum, qui justificat impium, vel unumquemque justorum. In justo enim nihil est quod odiendum sit, quoniam et hominis natura, et ipsa justitia bona est; in peccatore autem, sola vitia odienda sunt. »Delinquent,« quia super iniquitatem apponent iniquitatem, ut qui sordidus est semper sordescat. »Redimet Dominus animas servorum suorum.« Jam enim redemit sanguine suo, redimit etiam omni die, dum eas a vitiis et carnis liberat [Col. 1219B] necessitatibus; redimet etiam in futuro, quia a secunda morte eripiet. »Et non delinquent omnes qui sperant in eo,« quia semper de virtute in virtutem conscendentes, omnia vitia sub pedibus conculcabunt.



EXPOSITIO PSALMI XXXIV.

»Judica, Domine, nocentes me.« Vox Christi in passione: Judica, inquit, Domine, nocentes me, redde illis juxta opera sua. »Expugna impugnantes me,« ne semper in fortitudine sua glorientur. »Apprehende arma« ad me defendendum et illos perdendum. »Et exsurge in adjutorium mihi.«

»Effunde frameam et conclude.« Effunde, inquit, framea, Titum et Vespasianum, meritam vindictam, et gladios quibus perdantur. »Adversus eos [Col. 1219C] qui persequuntur me,« et conclude eos ab hostium multitudine, ut nec unus quidem de civitate egredi vel ingredi possit. »Dic animae meae: Salus tua ego sum.« De qua ipsi dicebant: »Non est salus ipsi in Deo ejus (Psal. III).« Possumus etiam per frameam animam Dominicam intelligere, cujus effusione conclusi sunt Judaei, quia garrulitas et disputatio eorum omnino cessavit. »Confundantur et revereantur.« Confundantur, inquit, de mendacio, cum me viderint resuscitatum. »Et revereantur,« non enim erat in rem quod timerent Romanos, nisi Christum interficerent; sed postea revera timuerunt, cum incurrentium hostium conspicerent gladios. Vel confundantur et erubescant de peccatis. Unde Apostolus: »Quem ergo fructum habuistis in illis, in quibus nunc [Col. 1219D] erubescitis?« (Rom. VI.) Et revereantur, non daemonem, sed Dominum. »Avertantur retrorsum et confundantur.« Avertantur, inquit, retrorsum, ut sequantur Dominum, qui nunc diabolum imitantur. Sive retrorsum convertantur, ut nunquam de futuris cogitent, sed sola praesentia et transitoria concupiscant, et confundantur, vel in melius, vel aeterna confusione, »cogitantes mihi mala. Fiant tanquam pulvis ante faciem venti,« ut sicut nec pulvis vento, ita nec hostibus ipsi resistere possint. »Et angelus Domini« malus sit »persequens eos,« ut ubicunque Judaei fuerint, eis diabolus dominetur. Sive angelus Domini, id est Titus et Vespasianus, quos supra memoravimus. »Fiant viae illorum tenebrae,« [Col. 1220A] ut non videant quo fugere possint. »Et lubricum,« ut fugientes cadant. »Et angelus Domini persequens eos,« ut facile capiantur, et hoc merito. »Quoniam gratis,« id est sine causa, ipso eodem Pilato teste, (Luc. XXIII), »absconderunt mihi interitum.« Absconderunt utique, quia cum proditione eum occiderunt. »Supervacue exprobraverunt animam meam,« id est sine omni illorum utilitate probaverunt quoniam Christus resurgere posset; vel etiam exprobraverunt, quia multa ei opprobria inferebant, dicentes: »Ave, Rabbi, (Matth. XXVI).« Et: »Daemonium habes (Joan. VIII).«

»Veniat illi laqueus, quem ignorat,« Ego quidem non ignoravi illorum laqueos et deceptiones, ipsi autem, quae poena, qui laquei eis futuri sint, omnino [Col. 1220B] ignorant. »Et captio, quam abscondit,« ad me capiendum, »comprehendat illum,«---»unicuique enim secundum mensuram, qua mensus fuerit, remetietur (Matth. VII).«---»Et in laqueum cadat in ipsum,« quem mihi paravit. Unde dicitur: »Foveam, quam fratri tuo parabis, in eam cades (Prov. XXVI).« »Anima autem mea,« ex illorum exempta insidiis, »exsultabit in Domino,« et delectabitur de salute sua. Tunc tandem »omnia ossa mea dicent: Domine, quis similis tui?« Per ossa, fortiora membra, id est apostolos intelligimus, qui, postquam Christus resurrexit, ubique terrarum Dominum laudare et praedicare coeperunt. »Eripiens inopem de manu fortiorum ejus,« id est, Christum de manibus et potestate Judaeorum; inops enim in hoc mundo fuit [Col. 1220C] Christus, quia nihil proprii habuit. Unde ipse ait: »Vulpes foveas habent, et volucres coeli nidos, Filius autem hominis non habet ubi caput suum reclinet (Matth. XVI).« Et Apostolus: »Qui cum omnium dives esset, pro nobis pauper factus est, ut illius inopia nos divites faceret (II Cor. VIII).« »Egenum et pauperem a diripientibus eum,« id est, a Judaeis, vel a principibus tenebrarum. Fortiores autem dixit, quia omnis qui verberat, eo qui verberatur fortior esse videtur.

»Surgentes testes iniqui, quae ignorabant, interrogabant me.« Testes iniqui dicuntur principes sacerdotum, qui interrogantes dicebant: »Adjuramus te per Deum, ut dicas nobis si tu es Christus Filius Dei. »Christo autem respondente: Ego sum, [Col. 1220D] clamaverunt dicentes: Ipsi« audistis blasphemiam (Matth. XXVI).« Quae utique non blasphemia, sed veritas erat. Fuerunt igitur testes iniqui, quia veritatem blasphemiam esse testantur. Ignorabant autem an esset Filius Dei, quia Spiritus sanctus in eis non erat, qui hoc illis revelaret. »Retribuebant mihi mala pro bonis,« quia ego de illorum salute, ipsi vero, quomodo me perderent, cogitabant. »Sterilitatem animae meae,« id est penuriam vitae, quia me interfecerunt. Vel, quia cum deberent dare frumentum, exorta est zizania. Praeterea semen quod super eos seminavi, quasi in duros lapides versum, nullum mihi protulit fructum. O vinea mea electa, ego te plantavi, quomodo conversa es in amaritudinem, [Col. 1221A] pro uvis labruscas, pro vino acetum Domino dedisti!

»Ego autem, cum mihi molesti essent,« flagellando, conspuendo, »induebar cilicio,« quia non divinitatis potentiam, sed solius carnis fragilitatem eis manifestabam. Nam quasi cilicio indutus, carne quia tectus, inter peccatores reputabatur; cilicium enim peccatoribus convenit. Unde Apostolus ait: »Ut de peccato peccatum damnaret in carne (Rom. VIII).«---»Humiliabam in jejunio animam meam.« In jejunio, inquit, affligebam meipsum, quia neminem illorum, nisi unum ex latronibus, mihi incorporare potui. »Et oratio mea in sinu meo convertetur,« in sinu namque convertitur oratio, quando eadem deprecatio frequenter in corde revolvitur. Vel etiam, [Col. 1221B] ideo oratio, quam Christus in sui cordis secreto faciebat, conversa est, quia, sicut prius pro Judaeorum salute, ita et pro confusione postea Deum rogare coepit, et merito.

»Quasi proximum, et quasi fratrem nostrum sic complacebam.« Sic, inquit, diligebam Judaeos ut fratrem, et secundum carnem, proximum. »Majorem enim dilectionem nemo habet quam ut animam ponat quis pro amicis suis (Joan. XV).«---»Quasi lugens et contristatus sic humiliabar,« vel ab ipsis, vel pro ipsis. »Et adversum me laetati sunt,« id est de his quae mihi contraria et adversa fuerunt. »Et convenerunt.« Convenerunt utique pontifices et Pharisaei in unam voluntatem atque »consilium ut Christum caperent et occiderent (Marc. XIV).« [Col. 1221C] »Congregata sunt super me flagella,« quia »cum gladiis et fustibus super eum venerunt (Matth. XXVI).« »Et ignoravi,« nulla enim causa fuit cur eum crucifigerent (Luc. XXIII). Unde ipse ait: »Quia odio habuerunt me gratis (Joan. XV).«

»Et ideo dissipati sunt.« id est. ubique dispersi. Vel, secundum interiorem hominem distracti. Vel etiam a charitatis vinculo divisi. »Nec compuncti,« quia nec poenitent, neque credunt. »Tentaverunt me,« multis modis tentaverunt Judaei Christum. Unde ipse ait: »Quid me tentatis, hypocritae?« (Matth. XXII). »Subsannaverunt me subsannatione:«---»Vah! qui destruis templum Dei (Matth. XXVI).«---»Frenduerunt super me dentibus suis,« [Col. 1221D] »Crucifige, crucifige, dicentes (Luc. XXIII).«---»Domine, quando respicies« iniquitatem illorum? »Restitue animam meam« pristino gradui et tuae claritati. »A leonibus unicam meam« auferens a superbia et violentia Judaeorum. Quod si feceris, »confitebor tibi in Ecclesia magna,« id est in Ecclesia catholica per orbem terrarum diffusa, consona omnium sanctorum te voce laudabo. Confirmatio. »In populo gravi laudabo te,« id est in gentibus: quem nullus ventus, nullaque doctrina a te divellere potest; non in his qui leves sunt et faciles ad peccandum, quos velut pulverem »ventus projicit a facie terrae (Psal. I),« nunquam humilia, sed semper superba cogitantes.

»Non supergaudeant mihi, qui adversantur mihi [Col. 1222A] inique.« Supergauderent namque adversarii Christi, si mortuus non resurgeret. »Qui oderunt me gratis,« id est sine culpa. »Et annuunt oculis,« alteri enim alter oculis ut feriret innuens, Christo Domino colaphizato dicebant: »Prophetiza nobis, Christe, quis est qui te percussit?« (Matth. XXVI.) Innuebant etiam oculis, quando se in facie amicos monstrabant, hoc est quod sequitur:

»Quoniam mihi quidem pacifice loquebantur.« Dicentes: »Magister bone (Matth. XIX).« Et: »Scimus quia verax es (Matth. XXII).« Et: »Non respiciens personam hominum (ibid.).« Haec enim et similia, pacifica verba sunt sub adulationis figura. »Et in iracundia terrae loquentes dolos cogitabant,« loquebantur utique Pharisaei et sacerdotes in iracundia [Col. 1222B] terrae, quia seditionis verba fundentes, terrenos et peccatores ad iracundiam provocabant, ut ille qui dicebat: »Expedit vobis ut unus homo moriatur pro populo, et non tota gens pereat (Joan. XI).« Hoc autem nulla alia de causa dicebant, nisi ut Christum dolo tenerent et occiderent (Marc. XIV). »Et dilataverunt super me os suum,« omnes palam blasphemantes »dixerunt: Euge, euge,« insultatoria laus est. »Viderunt oculi nostri,« vidimus qualis esset, et tandem cognovimus: ubi sunt virtutes quas faciebat? cur qui alios salvavit, seipsum non salvat? (Matth. XXVII.) Cur qui Lazarum suscitavit, seipsum non suscitat? »Vidisti, Domine,« insultationes, et opprobria eorum, »Domine, ne discedas a me, intende judicium meum,« id est, [Col. 1222C] diffunde et manifesta cunctis gentibus judicium quo judicatus sum, ut nullus amplius desperet, tali sacrificio immolato. »Deus meus et Dominus meus, in causam meam,« veni, id est, discerne meam justitiam, et illorum iniquitatem. »Judica me secundum justitiam tuam, Domine Deus meus,« id est, quia justus es, discerne me injuste condemnatum, et fac quod justum est »Et non supergaudeant mihi,« quod utique facerent, nisi Christus a morte resurgeret.

»Non dicant in cordibus suis: Euge, euge,« beatae »animae nostrae; nec dicant: Devoravimus eum,« id est omnino delevimus; quod equidem nec facere potuerunt, cum audirent eum resurrexisse. »Erubescant, [Col. 1222D] et revereantur simul, qui gratulantur malis meis.« Ecce hic convertitur oratio; non enim jam rogat ut Pater illis ignoscat, sed erubescant et revereantur. Erubescant, inquit, de mendacio suo, et revereantur poenam suique confusionem, et repentinum interitum qui gratulantur malis meis, id est non solum qui faciunt, sed qui facientibus consentiunt, ut ipse Pilatus, qui dicebat: »Innocens ego sum a sanguine justi hujus (Matth. XXVII.).«---»Induantur confusione et reverentia, qui maligna loquuntur super me,« confusione quidem et verecundia induti fuerunt, quia invitis custodibus resurrexit; induentur et in judicio, cum Judicem videbunt, quem ut hominem flagellarunt. Hinc pro Ecclesia loquitur. »Exsultent et laetentur qui volunt justitiam meam.« [Col. 1223A] Judaei, inquit, induantur confusione; illi autem exsultent et laetentur qui justitiam meam sequi volunt, vel, qui me justum dicunt. »Et dicant semper: Magnificetur Dominus, qui volunt pacem servi ejus.« Semper enim Ecclesia Dominum magnificat, quae utique eamdem pacem habere desiderat quam et Christus habet, qui, pro parte carnis, servus est Patris. »Et lingua mea meditabitur justitiam tuam,« id est apostoli et doctores, per quos, quasi propria lingua, meas Ecclesiae denuntio voluntates. »Et tota die laudem tuam,« donec enim tempus fuerit, semper Ecclesia Dominum laudabit.



EXPOSITIO PSALMI XXXV.

»Dixit injustus, ut delinquat in semetipso.« n semetipso, inquit, in corde, in cogitationibus; dixit [Col. 1223B] iniquus: Delinquam, furabor, occidam, innocentes et proximos accusabo, et sic dives efficiar. Vel, in semetipso, id est contra seipsum; omnis enim qui peccat, sibi contraria operatur. »Non est timor Dei ante oculos ejus.« Quid mirum, si se peccare promittit, qui ante oculos cordis Dei timorem non habet? timor namque Dei, frenum est peccati.

»Quoniam dolose egit in conspectu ejus,« id est in interiori homine, quem Deus videt et cognoscit, vel etiam, Judaei in praesentia Christi. Unde fit »ut inveniatur iniquitas ejus ad odium,« quia semper, inquit, dolose agit, sine odio quidem iniquitas illius inveniri non potest. »Verba oris ejus iniquitas et dolus,« verba namque eorum dolo et mendacio plena sunt, quia aliud ore dicunt, et aliud corde [Col. 1223C] volutant. »Noluit intelligere ut bene ageret.« Multi enim bona et Scripturas intelligunt, sed non ad hoc ut eas custodiant. Unde Apostolus: »Non auditores, inquit, legis justificabuntur apud Deum, sed factores (Rom. II).« Itemque: »Si vis perfectus esse, serva mandata (Matth. XIX).«

»Iniquitatem meditatus est in cubili suo,« id est, in secretario cordis sui. »Astitit omni viae non bonae,« quia in omni malitia perseveravit: hoc est quod sequitur: »Malitiam autem non odivit.« Qui malitiam non odit, misericordiam non amat.

»Domine, in coelo misericordia tua.« In supradictis, inquit, iniquis, non est nisi dolus, iniquitas et malitia; in sanctis autem, quos per coelum intelligimus, misericordia et veritas. Misericordia quidem [Col. 1223D] est in sanctis, quia a magistri jussione non discedunt, qui ait: »Estote misericordes, sicut et ego misericors sum (Luc. VI).« Et alibi: »Jucundus homo qui miseretur et commodat (Psal. CXI).« Veritas quidem, quia neminem fallunt, ut ille de quo superius diximus: »Verba oris ejus iniquitas et dolus.« In talibus enim veritas non est. »Usque ad nubes,« subintelligitur, perveniens. Quid per nubes, nisi apostolos. doctores et prophetas? ut enim nubes pluviam, ita et isti doctrinam distillant. Usque ad hos ergo pervenit veritas Dei, quia nullus ad plenum divina secreta cognovit, nisi cui sanctus Spiritus revelavit. Unde ipsa Veritas ait: »Nemo novit Patrem nisi Filius, et cui Filius voluerit revelare (Matth. XI).«

[Col. 1224A] »Justitia tua sicut montes Dei,« subauditur, homines facit. Omnes enim qui Dei justitiam imitantur et colunt, quasi montes efficiuntur; ut enim montes a sole, ita sancti semper a Christo illuminantur. Quacunque enim ex parte volvatur sol, montes quidem semper illuminat. »Judicia tua abyssus multa,« id est, alta et obscura profunditas. »Quis enim cognovit sensum Domini? Aut quis consiliarius ejus fuit? (Rom. II)« Vel, »incomprehensibilia sunt judicia ejus (ibid.).« Quia alios elegit misericordia, alios damnat veritate, sicut scriptum est: Jacob dilexi, Esau odio habui (Rom. IX).«

»Homines et jumenta salvabis, Domine.« Quamvis, inquit, in coelo sit misericordia tua, tamen et homines, et jumenta salvabis, id est sapientes et [Col. 1224B] rationabiles, et brutos et idiotas, sive, homines et jumenta, id est justos et peccatores. Vel, etiam homines, id est, carnales: et imperfactos, et jumenta hominum, id est apostolos, qui totius Ecclesiae sarcinam sustinent. »Quemadmodum multiplicasti misericordiam tuam, Deus.« Videns quod homines et jumenta, et justos et peccatores salvavit Dominus, tantam admirans misericordiam, exclamat: Quemadmodum multiplicasti misericordiam tuam, Deus.

»Filii autem hominum,« id est tota Ecclesiae continuatio usque ad finem saeculi, »in tegmine alarum tuarum sperabunt,« id est in tua protectione. Vel, duas alas, duo crucis cornua intelligimus, quia [Col. 1224C] signo crucis muniti inimicum a nobis repellimus. Sive, duae alae duo sunt Testamenta, quibus eruditi haereticos superamus. Possumus etiam per duas alas, Dei et proximi dilectionem significare, quibus quicunque caret, non habet unde volet ad regna coelorum.

»Inebriabuntur ab ubertate domus tuae,« id est, affluentia gratiarum Spiritus sancti, sive plenitudine Scripturarum: namque Spiritu sancto pleni erant apostoli, quando musto madere a Judaeis dicebantur (Act. II). »Et torrente voluptatis tuae potabis eos,« id est impetu misericordiae tuae, summique et ineffabilis boni felicitate. Quod facere quidem potest, »quoniam apud te est fons vitae,« id est Christus apud Patrem, ut in Evangelio dicitur: »Et Verbum erat [Col. 1224D] apud Deum (Joan. I).« Fons vitae Christus est, ut ipse ait: »Aqua quam ego do, qui biberit ex ea, non sitiet ultra (Joan. IV).«---»Et in lumine tuo videbimus lumen.« Lumen de lumine Christus est, qui »illuminat omnem hominem venientem in hunc mundum (Joan. I).« In hoc autem lumine videbimus lumen, quia ipse est lucerna pedibus nostris, lucens ante Patris faciem et claritatem. Quod ut fiat, fac quod sequitur: »Praetende misericordiam tuam scientibus te,« id est Filium tuum. Confirmatio. »Et justitiam tuam his qui recto sunt corde,« ut justi et misericordes ad te perveniant. »Non veniat mihi pes superbiae,« pes enim principium et sustentamentum superbiae diabolus est. »Et manus peccatorum non moveat me,« id est suggestio et diabolica [Col. 1225A] tentatio non separet me a charitate Dei. »Ibi ceciderunt qui operantur iniquitatem,« iidem maligni spiritus, qui iniquitatem operari non cessant; nam propter superbiam de coelorum sedibus ejecti sunt. »Expulsi sunt a te, nec potuerunt stare.«



EXPOSITIO PSALMI XXXVI.

»Noli aemulari in malignantibus.« Vox doctorum ad Ecclesiam: Aemulari, multas habet significationes. Aliquando enim pro diligere ponitur, ut: »Aemulor enim vos Dei aemulatione (II Cor. XI).« Aliquando autem pro imitari, ut: »Aemulamini charismata meliora (I Cor. XII).« Aliquando vero pro invidere, ut in hoc loco: »Noli aemulari in malignantibus,« id est, noli habere invidiam in male [Col. 1225B] agentibus, ut idem facias. »Neque zelaveris facientes iniquitatem.« Dilige, inquit, hominem, noli diligere latronem; dilige hominis naturam, sed non diligas adulterium: malum enim ubique repudiandum est.

»Quoniam tanquam fenum velociter arescent.« Ad tempus enim laetantur et florent, sed cito siccantur et in pulverem rediguntur. »Et quemadmodum olera herbarum,« id est viriditates, »cito decident.« Unde Isaias: »Omnis caro fenum, et omnis gloria ejus quasi flos feni. Siccatum est fenum, et cecidit flos (Isa. XL).«---»Spera in Domino, et fac bonitatem.« Noli, inquit, malignantibus invidere, ne et tu tam cito pereas. Sed spera in Domino, non in divitiis, non in pulchritudine, non in mundi flore. Et fac bonitatem, id est misericordiam in omnibus. [Col. 1225C] »Inhabita terram,« id est sanctam Ecclesiam, »et pasceris in divitiis ejus,« id est in sacris voluminibus. Vel, inhabita terram, id est dominare carni, neque secundum suas concupiscentias eam vagari permittas, et pasceris in divitiis ejus. »Delectare in Domino,« non in concupiscentiis carnis, non in momentaneis bonis. »Et dabit tibi« quae ista quidem dare non possunt, scilicet »petitiones cordis tui.« Si enim, quod verum est, »spiritus concupiscit adversus carnem, et caro adversus spiritum (Gal. V),« aliae quidem sunt petitiones carnis, aliae vero spiritus, id est cordis.

»Revela Domino viam tuam.« O quam salutifera mandata! Non invidere malis, non diligere iniquitatem, in Domino sperare, in Domino delectari, vias [Col. 1225D] et opera nostra Domino confiteri, admonent nos sapientissimi, et misericordes Ecclesiae doctores. »Et spera in eum, et ipse faciet.« Quid faciet? Sequitur: »Et educet quasi lumen justitiam tuam,« ut nunquam in tenebris et vitiis obscuretur; non enim a tenebris comprehenditur lux. Vel, quasi lumen justitiam educet, quia de hac obscuritate elevans, angelis eam et hominibus manifestam faciet. »Fulgebunt enim sancti sicut sol in regno Dei (Matth. XIII).« Confirmatio. »Judicium tuum tanquam meridiem,« omni obscuritate tenebrisque elucidatum faciet judicium illud quo Dominum imitari, et fidem sequi, et operationem decrevisti. Hoc autem erit in die judicii, quando »sancti stabunt in [Col. 1226A] magna constantia adversus eos qui se angustiaverunt (Sap. V).« Quos mali in tanta gloria videntes dicent: »Ecce quomodo computati sunt inter filios Dei. Nos insensati, vitam illorum aestimabamus insaniam (ibid.).«---»Subditus esto Domino, et ora eum.«---»Dominum Deum tuum adorabis, et illi soli servies (Matth. IV).«

»Noli aemulari in eo qui prosperatur in via sua,« id est in homine faciente injustitias; multi enim in dolo, multi in furto, multi in perjurio, multique in rapina prosperantur; haec autem non Dei, sed hominis, viae sunt.

»Desine ab ira.«---»Ira enim viri justitiam Dei non operatur (Jac. I).« Et: »Sol non occidat super iracundiam vestram (Ephes. IV).« Repetitio. »Et derelinque furorem.« Vel etiam, ira animi, furor [Col. 1226B] vero corporis est; furor enim est, qui homines in adulterium rapit. »Noli aemulari, ut maligneris,« sed potius ut bona agas.

»Quoniam qui malignantur, exterminabuntur.« Exterminabuntur quidem, qui extra haereditatis terminos permanebunt, sive, cito de corporibus ejicientur. »Sustinentes autem Dominum, ipsi hae reditabunt terram;« qui enim Dominum exspectant, terram viventium haereditabunt, vel etiam carni suae imperitabunt.

»Et adhuc pusillum, et non erit peccator.« Adhuc, inquit, pusillum temporis erit, et postea non erit peccator, quia omnino destruetur. »Et quaeres locum ejus, et non invenies,« id est si forte locum ejus quaesieris, invenire non poteris. Quod enim non [Col. 1226C] est, locum habere non potest. »Mansueti autem haereditabunt terram.«---»Beatimites,« et mansueti, »quoniam ipsi possidebunt terram (Matth. V),« eorum namque erit haereditas. Possident etiam carnem suam, ne in vitiis delectentur: »Et delectabuntur in multitudine pacis.« Nulla enim ibi seditio, nullaque discordia erit, qua et spiritus carni, et caro spiritui consentiet.

Interim autem, »observabit peccator justum.« Ut eum capiat et perdat; ad hunc namque modum in Evangelio legitur: »Et ipsi observabant eum (Luc. XIV).«---»Et stridebit super eum dentibus suis,« stridebit super eum dentibus nequitiae et impietatis, quibus eum devorare nititur; per corporis namque motum, affectum animi intelligimus. »Dominus [Col. 1226D] autem irridebit eum, quoniam prospicit quod veniant dies ejus;« irridet namque Dominus peccatorum gaudium et exsultationem, quia quando, et quae de eis poena sumatur, agnoscit.

»Gladium evaginaverunt peccatores, intenderunt arcum suum.« Per gladium, apertam et manifestam persecutionem intelligimus, per arcum vero, occultam et dolosam deceptionem, qua sanctis insidiantur. »Ut decipiant pauperem et inopem, ut trucident rectos corde.« Arcu namque decipiunt, gladio vero trucidant. Est autem pauper, qui nihil habet; inops vero, qui, quamvis sine opibus sit, aliquid tamen possidet. »Gladius eorum intret in corda ipsorum, et arcus eorum confringatur.« Omnis [Col. 1227A] enim quicunque alium laedere molitur, primum seipsum proprio jaculo percutit; arcus autem confringitur, quando dolus et mala voluntas non invenit effectum. »Melius est modicum justo super divitias peccatorum multas,« ac si dicat: Melior est justorum paupertas quam divitiae peccatorum; iste enim paucis abundat, ille autem plenus sitit; iste animam salvat, ille autem corpus et animam odit. Sed »quid prodest homini si universum mundum lucretur, animae autem suae detrimentum patiatur? (Matth. XVI.)« Melior est enim huic fides, quae grano sinapi comparatur, quam illi perfidia quae ubique vagatur. »Quoniam brachia peccatorum conterentur,-« id est, virtutes, potentiae divitiaeque in quibus confidunt. »Confirmat autem justos Dominus,« [Col. 1227B] ne ab injustitia vincantur. »Novit Dominus dies immaculatorum,« novit enim quomodo vixerint, et quibus vitam finierint. Vel novit, quia dilexit. Unde econtra malis dicturus est: »Amen dico vobis, nescio vos (Matth. XXV).«---»Omnis enim qui ignorat, ignorabitur (I Cor. XIV).«---»Haereditas eorum in aeternum erit,« id est in Christo, vel in vita perpetua. »Non confundentur in tempore malo,« quia reprobis dicetur: »Ite, maledicti, in ignem aeternum.« »Et in diebus famis saturabuntur,« dies namque famis eodem in tempore fient, quia, omnes sive boni, sive mali, aeternum suscipere gaudium desiderabunt; sed, malis omnibus expulsis, solis bonis prandium et nuptiae parabuntur, quando econtra soli »peccatores peribunt. Inimici namque Domini mox ut honorati [Col. 1227C] fuerint,« inani et temporali gloria, »et exaltati« in opes et divitias, »quemadmodum fumus deficient,« quia nusquam apparebunt. Peribunt igitur peccatores. Vel ideo, ut fumus peribunt, quia quanto altius ascendent, tanto magis evanescent, et merito.

»Mutuabitur peccator, et non solvet.« Nihil enim habet homo quod mutuo non acceperit, sicut scriptum est: »Quid enim habes quod non accepisti? (I Cor. IV),« nudos enim nos natura creavit. Nihil ergo habet homo quod mutuo non acceperit. Unde, et in Evangelio Dominus dicit: »Homo quidam peregre proficiscens vocavit servos suos, et tradidit illis bona sua; et uni dedit quinque talenta, alii duo, alii vero unum (Matth. XXV).« Ecce pecuniam [Col. 1227D] domini mutuo servi acceperunt; qui autem in hoc fideliter eam dispensaverit, et cum usura domino revertenti solvere poterit, hoc ei a domino dicetur: »Euge, serve bone et fidelis, intra in gaudium domini tui (ibid.).« Fideliter namque dispensant divites, qui de divitiis eleemosynas faciunt; fideliter autem dispensant doctores, qui nec sacculum nec peram portant. Peccatores autem, divitias, et sapientiam, virtutes, et intellectum a Domino mutuantes, neque ei gratiam referunt, neque pauperibus suppeditant, neque cum lucro pecuniam solvunt; merito igitur ut fumus deficient. »Justus autem miseretur, et tribuet.« Miseretur, inquit, aliis, ut et Dominus sui misereatur, misericordiaeque retribuat meritum.

[Col. 1228A] »Quia benedicentes ei haereditabunt terram.« Hanc retributionem recipiunt justi, quia terram viventium haereditabunt. »Maledicentes autem ei disperibunt.« Vere utique disperibunt, quia et anima et corpore morientur. »Apud Dominum gressus hominis« (timentis se) dirigentur, quia de virtute in virtutem ad Deum ibit. »Et viam ejus volet,« quia secundum justitiam graditur.

»Cum ceciderit, non collidetur,« quia statim ut peccat, poenitet, et ipsa poenitentia corroboratur. Sive, cum in aliquas hujus saeculi ceciderint adversitates, in interiori tamen homine non collidentur. Quare? »Quia Dominus supponit manum suam,« neque a justis aliquando separatur. »Junior fui, etenim senui: et non vidi justum derelictum, nec [Col. 1228B] semen ejus quaerens panem.« Non vidi, inquit, justum a meae aetatis principio a Domino derelictum, nec semen ejus indigens pane. Qui enim quaerit indiget; justus autem non quaerit, quia non indiget. Semina namque, id est imitatores justi, non indigent pane, quia et carnali et spirituali semper abundant; paucis enim et minimis natura contenta est. Unde et in Evangelio Dominus ait: »Nolite solliciti esse dicentes: Quid manducabimus, aut quid bibemus? (Matth. VI.)«

»Tota die miseretur et commodat.« Quia aliorum miseretur et commodat, inde comprobatur non indigere. Qui enim non habet, quomodo dare potest? Habet igitur justus, siquidem dare potest, miseretur [Col. 1228C] et commodat. »Et semen ejus in benedictione erit,« quia et opera, et imitatores, et exhortatio ipsius a Domino benedicuntur. »Declina ergo a malo et fac bonum,« ut et tibi idem contingat. Declina a malo, diverte a peccato, fuge diabolum, sequere bonum, imitare Deum. »Et inhabita in saeculum saeculi.« Ubi? in Ecclesia, in unitate fidei, in coelesti Jerusalem, in judicio recto, ut nunquam devies a veritate. »Quia Dominus amat judicium,« id est veritatem. »Et non derelinquet sanctos suos,« probatio est quis veritatem diligat. Non autem derelinquit, quia in aeternum eos conservat. »Injusti punientur,« id est, aeternaliter damnabuntur, »et semen impiorum peribit,« id est opera, vel sequaces. »Justi autem haereditabunt terram« vivorum, non [Col. 1228D] mortuorum, vel incorruptibilia corpora sua. »Et inhabitabunt in saeculum saeculi super eam. Os justi meditabitur sapientiam,« et in hoc saeculo et in futuro. Non meditabitur injustitiam, non dolum, quo fratres decipiat, sed soli semper sapientiae vacabit. »Et lingua ejus loquetur judicium,« id est, non superbiam, sed ratam veritatem. »Lex Dei ejus in corde ipsius,« quae et peecare vetat, et bona facere docet. »Et« ideo »non supplantabuntur gressus ejus,« ab iniquis et peccatoribus. »Considerat« namque »peccator justum,« ut eum supplantet, ejusque detorqueat gressus. »Et quaerit mortificare eum,« quod utique non faciet. »Dominus autem non derelinquet eum in manibus ejus,« quia, quamvis [Col. 1229A] corpus, animam tamen capere non poterit (Matth. X).

»Nec damnabit eum, cum judicabitur illi,« id est ad ipsius gloriam et honorem: quod in judicio fiet. »Exspecta« igitur »Dominum,« qui te vindicabit. Unde Apostolus: »Mihi, inquit, vindictam, et ego retribuam, dicit Dominus (Rom. XII).«---»Et custodi viam ejus,« id est serva mandata. »Et exaltabit te,« ad coelestia. »Ut haereditatem capias terrae,« illius scilicet quam nullus hostilis turbo tibi auferre poterit. »Cum perierint peccatores, videbis,« non peribis, sed pereuntes videbis.

»Vidi impium superexaltatum et elevatum sicut cedros Libani, et transivi et ecce non erat.« Satis, inquit, magnos, et excelsos, et terrenis honoribus [Col. 1229B] praeditos impios ad tempus vidi, et statim aeterna cogitans, ad ipsorum vitae exitum transivi, et ecce non erat. Si quis enim ad intellectum transeat, et cogitando dicat: Ubi nunc est Caesar? Ubi Pompeius? Ubi Octavianus? Ubi potentia Neronis? non utique eos inveniet. »Et quaesivi eum, et non est inventus locus ejus,« qui enim non est, locum non habet. »Custodi« ergo »innocentiam, et vide aequitatem,« ne ad impiorum similitudinem pereas, »quoniam sunt reliquiae homini pacifico.« Sed quae reliquiae? Vita post mortem. Possumus autem, per homines pacificos, apostolos intelligere, quorum doctrina pacatus est mundus. His autem sunt reliquiae et aeterna retributio. Unde Apostolus: »Si cujus, inquit, opus manserit, quod superaedificatum [Col. 1229C] fuerit, mercedem recipiet (I Cor. III).«---»Injusti disperibunt, simul reliquiae impiorum interibunt,« quia non relinquitur eis vita post mortem. »Salus autem justorum« erit »a Domino,« qui vere salvare potest. »Et« Dominus erit »protector eorum in tempore tribulationis. Et adjuvabit eos Dominus,« in saeculi tentationibus. »Et eruet eos, a peccatoribus, et salvabit eos,« in die judicii, »quia speraverunt in eum.«



EXPOSITIO PSALMI XXXVII.

»Domine, ne in furore tuo arguas me, neque in ira tua corripias me.« Argue me, inquit, sed non in ira vel furore, quinimo in misericordia et pietate. Vox cujuslibet poenitentis.

[Col. 1229D] »Quoniam sagittae tuae infixae sunt mihi.« Quid per sagittas nisi correctionis verba intelligimus? »Et confirmasti super me manum tuam,« quia magistrali verbere me castigasti. Noli igitur me in ira et furore amplius flagellare, quia doctrinae tuae non sum oblitus, sed quasi acutissima sagitta cordi meo infixa est. More discipuli loquitur, magistri misericordiam implorantis. Possumus etiam, per sagittas, hujus saeculi aerumnas intelligere, ut sit vox humani generis de tot miseriis conquerentis, quasi dicat: Ne irascaris, Domine, populo tuo, qui tantis undique miseriis et angustiis obsitus est; hinc enim sagittae tuae debita vindicta, morbi, pestilentiae, fames, aliaeque hujus saeculi adversitates nos vulnerant et affligunt. Hinc vitiorum impetus daemoniorumque [Col. 1230A] insidiae nos conturbant. Restat igitur, si nobis iratus fueris, ut non omnino pereamus.

»Non est sanitas in carne mea a facie irae tuae.« In prima, inquit, radice peccavimus, immortalitatem amisimus, iram tuam cognovimus, mortalesque facti sumus: quae igitur sanitas, vel constantia in nobis esse potest? »Non est pax ossibus meis.« Perterrita sunt ossa mea. Idcirco pacem habere non possunt. Quis enim inter hostes pacem habebit? Per ossa, memoriam, intellectum et rationem intelligimus; haec autem quia a vitiis conturbantur, multoties pacem amittunt. Hoc autem etiam de poenitentibus intelligi potest, qui, Dei iram suaque recognoscentes peccata, jejuniis semper et vigiliis vacantes, vix ossibus haerent.

[Col. 1230B] »Quoniam iniquitates meae supergressae sunt caput meum.« Ideo, inquit, pax non est ossibus, quia iniquitates praesunt, et dominantur menti; caput enim pro mente ponitur, quae animae principalior pars est. Unde in Evangelio legitur: »Levate capita vestra (Luc. XXI).«---»Sicut onus grave gravatae sunt super me,« illos enim gravant peccata qui ea deponere volunt, sicut econtra illis levia sunt qui in eis delectantur.

»Putruerunt et corruptae sunt cicatrices meae.« Olim, inquit, pro suavi odore vitiorum putredine usus sum, sed jam nunc quidem peccata mea mihi fetere incipiunt. Quod ideo quidem fit, quia cicatrices corruptae sunt. Tunc enim corrumpuntur ulcera et cicatrices, quando peccata manifestantur. [Col. 1230C] »A facie insipientiae meae,« putruerunt vitia incisa, et aperta sunt ulcera, quia meam cognovi insipientiam. Quis enim nisi sapiens insipientiam cognoscit?

»Miser factus sum, et curvatus sum usque in finem.« Miserum enim se Apostolus esse sciebat cum diceret: »Infelix ego homo, quis me liberabit de corpore mortis hujus? (Rom. VII.)« Usque in finem curvantur qui, ex toto se sub jugo Christi humiliantes, in cinere et cilicio poenitentiam agunt. »Tota die contristatus ingrediebar,« quia semper pro peccatis flebam. Quid mirum? »Quoniam lumbi mei impleti sunt illusionibus.« Partem pro toto posuit. Quia daemonum, inquit, illusionibus plena erat caro mea, ideo sine tristitia esse non poteram; [Col. 1230D] »Et« quoniam »non est sanitas in carne mea,« quae semper a vitiis vulneratur. Unde, »afflictus sum et humiliatus sum nimis,« sciens quod »per multas tribulationes in regnum coelorum« me »intrare necesse sit (Act. XIV).«---»Rugiebam a gemitu cordis mei.« Rugiunt namque et amare deflent sancti, quia semper corda eorum pro peccatorum conscientia gemunt; quod tu quidem nosti. »Domine, ante te omne desiderium meum, et gemitus meus a te non est absconditus.« Scis igitur quia humiliatus fui, et pro peccatis gemui. »Cor meum conturbatum est in me,« id est anima mea. Sed quare conturbatum est? Quia »dereliquit me virtus mea,« id est Deus ipse, sive immortalitas. »Et lumen oculorum meorum, et ipsum non est mecum,« [Col. 1231A] quia, via veritatis amissa, diabolum et errorem sum secutus.

»Amici mei et proximi mei, adversum me appropinquaverunt, et steterunt.« Vox capitis, quasi dicat: Nihil est, o homo, quod quereris, nihil est quod de miseriis lamenteris: vide me afflictum, vide me crucifixum, vide me peccata tua portantem, vide mundi miserias ferentem, et auferentem. Consolare igitur, spem habeto, non frangaris adversis. »Amici mei« (ironia est. Sic enim, et Judam amicum vocavit: »Amice, ad quid venisti? [Matth. XXVI]« cum utique amicus non esset), »et proximi mei,« secundum carnem, »adversum me appropinquaverunt, et steterunt;« non enim appropinquaverunt ut crederent, sed potius ut occiderent.

[Col. 1231B] »Et qui juxta me erant, de longe steterunt,« id est, discipuli, quia »relicto eo omnes fugerunt (ibid.),« sicut in Evangelio dicitur: »Cum autem apprehendissent, stabant omnes noti ejus a longe (Luc. XXIII).«---»Et vim faciebant qui quaerebant animam meam,« quia et me post se trahebant, et Jacobum, relicta sindone, nudum fugere compulerunt (Marc. XIV). Petrus quoque in tantum sibi constrictus, ter negavit (Matth. XXVI).

»Et qui inquirebant mala mihi, locuti sunt vanitates,« quia falsis testimoniis me vincere putabant. »Et dolos tota die meditabantur,« quibus me ante Pilatum accusare possent. »Ego autem, tanquam surdus, non audiebam,« quia nemini ullum responsum [Col. 1231C] dabam. Unde quidam eorum ait: »Nonne audis quanta adversum te dicunt testimonia? (Matth. XXVII).«---»Et sicut mutus non aperiens os suum,« sicut scriptum est: »Tanquam ovis ad occisionem ductus est, et non aperuit os suum (Isa. LIII).« »Et factus sum sicut homo non audiens, et non habens in ore suo redargutiones.« Expositio est praecedentis versus »Quoniam in te Domine, speravi.« Ideo, inquit, non me defendi, quia non in me, sed in te speravi. Unde etiam quasi improperantes dicebant Judaei: »Confidit in Deum, liberet eum si vult (Matth. XXVII).«---»Et tu exaudies me, Domine Deus meus.« Sed unde exaudies? Sequitur:

»Quia dixi: Nequando supergaudeant mihi inimici [Col. 1231D] mei.« Quod utique facerent nisi resurgerem. »Et dum commoventur pedes mei, super me magna locuti sunt,« quia, discipulis in fugam commotis, eum deridere coeperunt. Quid mirum?

»Quoniam ego in flagella paratus sum.« Ut Petrus ait: »Cum malediceretur non maledicebat, cum pateretur non comminabatur (I Petr. II).«---»Et dolor meus in conspectu meo semper,« non pro me tantum, sed et pro meis.

»Quoniam iniquitatem meam annuntiabo.« Non quod iniquitatem fecisset, sed quia in eum iniquitas facta est. »Et cogitabo pro peccato meo,« id est, sollicitus ero pro peccato quod in me Judaei fecerunt. Sic enim dicimus, aggressum urbis, non quod [Col. 1232A] ipsa aliquem aggrediatur, sed quia ab aliquo aggressa est.

»Inimici autem mei vivunt.« Non utique vivent, sed morte morientur. »Et confirmati sunt super me,« ipsi namque Judaei testes sunt quoniam, ex quo Christus passus est, semper viles et debiles, sine honore et fortitudine fuerunt. »Et multiplicati sunt qui oderunt me inique,« non equidem multiplicati, sed et prole et divitiis minorati sunt, et merito. Nam »qui retribuunt mihi mala pro bonis, detrahebant mihi.« Quis enim omnia bona enumerare potest quae Judaico populo Dominus fecit? Quis derisiones et opprobria explicare valeat, quae Filio suo Domino nostro Jesu Christo Judaei intulerunt? »Quoniam sequebar bonitatem.« Haec enim major et principalior [Col. 1232B] causa fuit ut moreretur, quia »Filium Dei se fecit (Joan. XIX), et quia Sabbato curabat (Joan. IX).« Quod nihil aliud quam bonitas erat. Et ideo »non derelinquas me, Domine Deus meus, ne discesseris a me.« Cum, inquit, infernum exspoliavero ne derelinquas me, sed »intende in adjutorium meum,« ut victor cum triumpho ad te veniam, »Domine, Deus salutis meae.«



EXPOSITIO PSALMI XXXVIII.

»Dixi: Custodiam vias meas.« Vox Ecclesiae: Vias suas custodivit, qui a vitiis bona opera defendit. »Ut non delinquam in lingua mea.« In lingua namque peccant qui sanctum dant canibus, et margaritas ante porcos mittunt (Matth. VII); iste autem opera sua sic custodire promittit, ut neque in [Col. 1232C] opere, neque in sermone delinquat.

»Posui ori meo custodiam.« Non improperantibus respondi, non maledicentibus maledixi, sed ori meo custodiam posui, secundum illud: Pecuniam et aurum tuum alliga bene, et fac ori tuo ostium et seram. »Cum consisteret peccator adversum me,« qui non aedificationis causa, verum ut mecum disputaret, meque reprehenderet, audiebat. »Obmutui, et humiliatus sum,« quia, quasi victor, eorum pertuli garrulitatem. »Et silui a bonis,« quia veritati obedire nolebant. Huic autem simile quiddam in Ezechiele legitur, qui cum Judaeis praedicare vellet, ait ei Dominus: »Linguam tuam adhaerere faciam palato tuo, quia domus exasperans est (Ezech. III).« ---»Et dolor meus renovatus est,« id est, amplius et [Col. 1232D] intolerabilius crevit. »Concaluit cor meum intra me, et in meditatione mea exardescet ignis;« tali namque ira, et Isaias accensus erat, quando dicebat: »Domine, quis credit auditui nostro? (Isa. LIII.)«

»Locutus sum in lingua mea,« id est, in lingua cordis, in cogitatione, quam peccator redarguere non valet. Sed quid dixi? »Notum fac mihi, Domine, finem meum.« Nullus enim in hac vita finem suum cognoscere potest, finem namque suum videre desiderabat Apostolus, cum diceret: »Cupio dissolvi, et esse cum Christo (Phil. I).«---»Et numerum dierum meorum quis est;« illi quippe dies vere dicuntur esse, qui semper sunt, et nullum finem habent. »Ut sciam quid desit mihi.« Nemo enim in hoc saeculo [Col. 1233A] positus ad plenum scire valet quid ei desit; sed cum ad illam supernam et ineffabilem beatitudinem pervenerit, tunc se miserum et bonis cunctis egentem in hoc saeculo fuisse cognoscet. »Ecce mensurabiles posuisti dios meos.« Singula singulis respondent: Illos, inquit dies mihi demonstra, quia isti quidem transeunt, et nullius numeri sunt. Ut sciam quid desit mihi, quia haec mea quidem substantia mihi est, sed a te pro nihilo reputatur. Unde scriptum est: »Omnes gentes quasi non sint, sic sunt coram eo (Isa. XL).« Vel etiam, tanquam nihilum est substantia et esse sanctorum, ad illius essentiae comparationem, quam ante Dominum habebunt; »fulgebunt« namque »sicut sol in regno Dei (Matth. XIII).«

[Col. 1233B] »Verumtamen universa vanitas omnis homo vivens: verumtamen in imagine pertransit homo, sed et frustra conturbatur.« Isti duo versus proximo superiori versui respondent. Quamvis dies, inquit, mensurabiles et transitorii sint, humana tamen fragilitas nihilominus in vanitate persistit. Hominem in hoc loco pro peccatore posuit, et quamvis haec substantia nulla sit, verumtamen in imagine pertransit homo, quia, ut imaginaria et falsa bona congreget, de regno in regnum, maria, et cuncta pericula homo pertransit, et vere homo, quia non coelum, sed humum et pulverem petit. Sive, ad imaginem Dei factus homo (Gen. I) pertransiit, quia non Dei, sed diaboli similitudinem imitatur. Sed et frustra conturbatur.

[Col. 1233C] »Thesaurizat« enim, »et ignorat cui congregabit ea.« Ideo, inquit, frustra conturbatur, quia, quamvis multa summis periculis ipsaque morte bona conquireret, cui tamen ea congregasset ignorat, utrum furibus, hostibus, an privignis.

»Et nunc quae est exspectatio mea?« Non aurum vel argentum, non praedictae divitiae, in quibus acquirendis homines desudant. »Nonne Dominus?« Vere Dominus, quo quidem accepto nihil defuerit. »Et substantia mea apud te est,« quam nec tinea demolitur, nec fures effodiunt vel furantur (Matth. VI). »Ab omnibus ergo iniquitatibus meis erue me,« quod debes, nam »opprobrium insipienti dedisti me.« Cum enim ad praedicandum discipulos misit, tunc [Col. 1233D] eos insipientibus in opprobrium dedit. Unde ipse ait: »Si me persecuti sunt, et vos persequentur. Sed haec omnia facient vobis propter nomen meum (Joan. XV).«

»Obmutui, et non aperui os meum,« sed cum patientia et silentio cuncta inimicorum pertuli tormenta: Magistrum sequens, qui sicut ovis ad victimam ductus est, et non aperuit os suum (Isa. LIII). »Quoniam tu fecisti, amove a me plagas tuas.« Tua factura sum, tuum plasma sum, tu me fecisti, miserere mei.

»A fortitudine manus tuae ego defeci.« Sicut aurum in fornace probat Dominus electos suos (Sap. III). Flagellat enim omnem filium quem recipit (Hebr. XII), unde fit ut a fortitudine potentiae suae [Col. 1234A] deficiant, et carnis robur amittant. Unde Apostolus »Crucifixus, inquit, sum mundo (Gal. VI).« Confirmatio. »In increpationibus, propter iniquitatem corripuisti hominem,« quod enim homo corripitur, non sine causa fit.

»Et tabescere fecisti sicut araneam animam ejus,« quia indumentum justitiae sibi texendo atque filando, pro operis studio atque instantia ab omni vitiorum pinguedine defecit. Haec enim est illa vestis nuptialis, qua qui indutus non fuerit, Christi prandium non merebitur. Unde Salomon ait: »Quaesivit lanam et linum, et operata est consilio manuum suarum (Prov. XXXI).« Itemque: »Manum suam misit ad fortia, et digiti ejus apprehenderunt fusum (ibid.).« Hanc autem lanam et linum, ejus viri, qui [Col. 1234B] loquitur, anima, sibi filando, ab omnibus carnis concupiscentiis defecit. »Verumtamen vane conturbatur omnis homo,« quia pauci sunt qui bonorum exempla imitantes, a saeculi vanitate separentur. »Exaudi orationem meam, Domine, et deprecationem meam; auribus percipe lacrymas meas: ne sileas,« sed responde mihi, »quoniam advena ego sum,« in hoc mundo manens. »Apud te,« quia a voluntate tua non discedo. »Et peregrinus sicut omnes patres mei,« quia »dum in corpore sumus, a Domino peregrinamur (II Cor. V).« Nam pro transeuntibus fit iste psalmus, qui, de hujus mundi peregrinatione ad patriam transeuntes, merito peregrini vocantur.

»Dimitte mihi, ut refrigerer, priusquam abeam.« [Col. 1234C] Prius, inquit, quam moriar, dimitte mihi peccata mea, ut in illa coelesti beatitudine refrigerium habeam. »Et amplius non ero,« quia in inferno nulla est redemptio; siquidem non dimissis peccatis illuc, inquit, si pervenero, scio quia amplius non ero Melius enim est non esse quam infeliciter esse.



EXPOSITIO PSALMI XXXIX.

»Exspectans exspectavi Dominum.« Vox Ecclesiae: Diu, inquit, exspectavi Dominum qui de hujus saeculi miseriis me liberaret. Hoc enim Abraham, Isaac et Jacob, hoc Isaias, Jeremias, hoc ipse David, hujus dictaminis compositor, exspectavit. »Et intendit mihi,« id est, ad meum gaudium et utilitatem in mundum venit. Unde ipse Dominus ait: »Multi prophetae et reges voluerunt videre quae vos [Col. 1234D] videtis, et non viderunt (Luc. X).« Itemque: »Abraham, pater vester, exsultavit ut videret diem meum, vidit et gavisus est (Joan. VIII).«---»Et exaudivit preces meas.« Venit, inquit, et exaudivit me. Nullus enim Christum deprecatus est, qui misericordiam non invenisset. »Et eduxit me de lacu miseriae,« id est de inferno, vel de vitiorum profunditate. Confirmatio. »Et de loto fecis,« id est, de errore litterae, vel gentilitatis.

»Et statuit supra petram pedes meos.« Pedes, inquit, meos, sensus meos, opera mea statuit, et firmavit in seipsum, et in fidem suam, ne in lacum et in lutum fecis immergerentur »Et direxit gressus meos.« Neque enim me supra petram positum, [Col. 1235A] otiosum esse permisit, sed ad Evangelium praedicandum pedes meos direxit. Sive, opera mea, quae prava et aspera erant, in directa et vias planas convertit, »Et immisit in os meum canticum novum.« Gressus quidem ad evangelizandum direxit. neque os vacuum, mutuum, et elingue esse voluit, sed novum canticum mihi dedit, quia novus homo venit in mundum, et novam legem dedit mundo (GREG. hom. 32). »Carmen Deo nostro.« Carmen, inquit, mihi dedit quod Deo nostro acceptabile est, non vanam philosophiam, aut comicorum scurrilitatem.

»Videbunt multi, et timebunt.« Qui enim caeci erant, et de Deo nihil intelligebant, hoc quidem audientes illuminati sunt. Vos igitur apostoli, lux estis [Col. 1235B] mundi (Matth. V), quandoquidem caecos illuminatis. Et timebunt. Quid timebunt? non utique pristinam vanitatem, sed Dominum ipsum, cujus »timor est initium sapientiae (Psal. CX).«---»Et sperabunt in Domino,« non in incerto divitiarum, quae hodie habentur, et cras non invenies.

»Beatus vir, cujus est nomen Domini spes ejus.« In Domino quidem sperabunt, et beatus ille vir, cujus spes erit nomen Domini. Nomen autem Domini est Jesus, qui Salvator interpretatur. Beatus ergo ille qui se a Jesu salvari sperat.

»Et non respexit in vanitates, et insanias falsas,« ut idola adoraret et avaritiae deserviret, vel divitias saeculique honores, quae homines insanos faciunt, concupisceret. »Multa fecisti, tu Domine Deus, mirabilia [Col. 1235C] tua.« Videntes praedicatores hodie multos credentes, qui heri idola adorabant, exclamabant: Multa fecisti, tu Domine Deus, mirabilia tua, »et cogitationibus tuis non est qui similis sit tibi.« Ecce attende.

»Annuntiavi et locutus sum, multiplicati sunt super numerum.« Annuntiaverunt apostoli, crediderunt gentes, nata est illa soboles, quae stellis coeli comparatur, quarum prae multitudine nullus est numerus.

»Sacrificium et oblationem noluisti,« Quia non Judaeos, sed gentium populum elegisti. Unde ipse Dominus Judaeos interrogans ait: »Quid est, misericordiam volo et non sacrificium? (Matth. IX.)« In [Col. 1235D] quibus verbis non Judaeos, qui hircorum et taurorum sacrificium faciebant (Levit. XVI), sed gentiles, qui sola misericordia salvantur, se voluisse insinuat. »Aures autem perfecisti mihi,« quia solo auditu crediderunt apostolis (Marc. I). Legerunt namque in prophetis Judaei, audierunt et viderunt Christum, non tamen crediderunt (Joan. X). Gentes autem non viderunt, sed Evangelium audientes credidere (Act. XIII). »Holocaustum, et pro peccato non postulasti,« quia nec etiam pro peccatis tale sacrificium offerri debet. Possumus etiam sic intelligere, neque holocaustum voluisti, neque hostiam pro peccato, »tunc dixi: Ecce venio.« Hucusque Ecclesia, nunc autem loquitur Christus, et priori hujus psalmi versui respondet:

[Col. 1236A] Tu, inquit, me exspectans exspectasti, ego autem nunc dixi: Ecce venio, carnem assumo, teque de luto fecis expedio. Apostrophe ad Patrem: Venio, Pater, sicut praecepisti mihi: »ut facerem voluntatem tuam. Et legem tuam in medio cordis mei,« quod equidem, Deus meus, volui, sicut »in capite libri scriptum est de me.« Sic enim se habet ordo. Nunc autem intelligentiam expediamus: in capite namque hujus libri scriptum est: »Sed in lege Domini voluntas ejus (Psal. I).« Hoc autem est quod hic dicitur, ut facerem voluntatem tuam, »Et in lege ejus meditabitur die, ac nocte. (Ibid.).« Hic autem scriptum est: »Et legem tuam in medio cordis mei.« Haec autem satis aequipollentia sunt.

»Annuntiavi justitiam tuam in ecclesia magna,« [Col. 1236B] quia et per se, et per apostolos, universalem Ecclesiam docuit (Marc. XVI), quae ex omnibus mundi partibus collecta est. »Ecce labia mea non prohibebo.« Labia Dei, apostoli sunt, quia per eos loquitur; hos autem ad tempus prohibuit dicens: »In viam gentium ne abieritis, et in civitates Samaritanorum ne intraveritis (Matth. X).« Postea vero non solum [non] prohibuit, sed etiam omnibus gentibus praedicare praecepit. Ait enim: »Ite in universum mundum, praedicate Evangelium omni creaturae (Marc. XVI).«---»Domine, tu scisti.« Testem ex hoc Deum invocat, quia in omnibus gentibus apostolos praedicare jussit, ut nulla in judicio possit fieri excusatio.

»Justitiam tuam non abscondi in corde meo.« [Col. 1236C] Unde ipse discipulis ait: »Quaecunque audivi a Patre meo, nota feci vobis (Joan. XV).« Ideoque et apostolis praecepit, ut neque sacculum neque peram secum deferrent (Luc. X). Sacculum namque portat, qui verba divina in corde celat. »Veritatem tuam et salutare tuum dixi,« quia me tuum esse Filium confessus fui (Marc. XIV). »Non abscondi misericordiam tuam et veritatem tuam a concilio multo,« quia coram Judaeis, coram Pilato, et ante principes et sacerdotes se Christum esse dicebat (Matth. XXVI). »Tu autem, ne longe facias miserationes tuas a me.« Hoc autem secundum hominem loquitur. »Misericordia tua et veritas tua semper susceperunt me,« praeteritum pro futuro posuit. »Quoniam circumdederunt me mala quorum non est numerus,« quia [Col. 1236D] pro totius mundi delictis mortuus est (II Cor. V). Sed quis omnium delictorum numerus esse potest? »Comprehenderunt me iniquitates meae,« id est, iniquitates mihi illatae, Judaei videlicet, qui tanta nequitia pleni erant ut non solum iniqui, verum etiam ipsa iniquitas rite vocentur. »Et non potui, ut viderem.« Non, inquit, aperui oculos, neque aperire potui, ut aliquos viderem, nisi inimicos et mihi adversos.

»Multiplicati sunt super capillos capitis mei, et cor meum dereliquit me.« Nam quia et mei me dereliquerunt, et inimici innumerabiles erant, idcirco nisi inimicos videre non potui. Cor Christi vocantur apostoli, quia omnes sapientiae et scientiae thesauros [Col. 1237A] in eos recondidit, utque seipsum eos dilexit (Joan. XV). »Complaceat tibi, Domine, ut eruas me. Domine, ad adjuvandum me respice.« Rogat humanitas divinitatem, ut eam ab inimicis eripiat, quia ipsa secundum se infirma et debilis erat. »Confundantur et revereantur simul qui quaerunt animam meam, ut auferant eam. Avertantur retrorsum,« vel, a peccato ad justitiam, vel, ab his quae sursum sunt, ut semper infima petant, vel etiam, quia in faciem suam ceciderunt (Joan. XVIII). »Et revereantur, qui volunt mihi mala.« Quid revereantur? Vel Deum, vel poenam, quae illis subito superveniet.

»Ferant confestim confusionem suam, qui dicunt mihi: Euge Euge,« sive, ut de peccatis erubescentes poeniteant, seu, quia cito ab hostibus subvertentur. [Col. 1237B] »Exsultent, et laetentur super te omnes quaerentes te.« Omnes, inquit, qui per fidem et dilectionem te quaerunt, exsultent non in se, sed in te; ut »qui gloriatur in Domino glorietur (I Cor. I).«---»Et dicant semper: Magnificetur Dominus,« id est, imperium, et potentia, et credentes in eum. »Qui diligunt salutare tuum,« id est Christum Filium tuum, per quem universorum salutem operaris. »Ego autem mendicus sum et pauper.« Merito, inquit, me diligere debent, quia, cum omnium dives essem, pro eis pauper factus sum (II Cor. VIII). »Sed Dominus sollicitus est mei,« quia omnibus superabundat. »Adjutor meus et protector meus tu es: Deus meus, ne tardaveris,« sed cito subveniens auxilium praesta.



EXPOSITIO PSALMI XL.
[Col. 1237C]

»Beatus qui intelligit super egenum et pauperem.« Vox Prophetae: Ego quidem psalmos compono, super me tamen intelligendi non sunt. Beatus ille erit, qui non ad litteram, sed spiritualiter, et psalmos et caeteros prophetas super egenum, et pauperem intelligit. Per egenum autem, et pauperem, Christum designat, qui cum omnium dives esset, pro nobis pauper factus est (II Cor. VIII). »In die malo liberabit eum Dominus;« dies namque judicii, et malus erit malis, et bonis bonus. In hoc autem die liberabitur Ecclesia, quae Christum credidit et intellexit. Vos autem perfidi Judaei, malum diem exspectate, qui super antichristum psalmos intelligitis.

[Col. 1237D] »Dominus autem conservet eum, et vivificet eum.« Video, inquit, egenum et pauperem. Jam carnem sumit, ecce venit. Sed quaenam est illa malorum multitudo, qui ei adversantur? O nefas, servi in Dominum insurgunt, haeredem agricolae interficere cupiunt (Marc. XII), pontifices et sacerdotes illudentes circumstant (Matth. XXVII). Dominus autem conservet eum, ne ab his canibus mitis Agnus diripiatur; et vivificet eum die tertia. »Et beatum faciat eum in terra« viventium, eam sibi claritatem reddens, quam priusquam mundus fieret secum habuit (Joan. XVII). »Non tradat eum in animam inimicorum ejus.« Quod equidem esset, nisi a mortuis resurrexisset.

[Col. 1238A] »Dominus opem ferat illi super lectum doloris ejus.« Lectus doloris, caro est, secundum quam Christus affligebatur. »Universum stratum ejus versasti in infirmitate.« Ideo, inquit, ut in lecto doloris ei auxilieris te deprecor, quia totus in infirmitate versatur. Unde Isaias: »A planta pedis usque ad verticem non est in eo sanitas (Isa. I).« Totum igitur corporis ejus in infirmitate erat dicens:

»Ego dixi: Domine, miserere mei,« id est meorum. »Sana animam meam, quia peccavi tibi.« Nunquid Christus peccatum fecit? absit. Sed animam suam Ecclesiam dicit, quam prae omnibus dilexit. Unde scriptum est: »Pellem pro pelle, et omnia quae habet homo dabit pro anima sua (Job. II).« Nihil [Col. 1238B] enim hominis habuit, quod pro hac anima non dedisset. Pellem quoque pro pelle dedit, quia pro carne nostra, suam morti tradidit. Rogat igitur Patrem ut Ecelesiam sanet, quae a peccatorum multudine infirmata est.

»Inimici mei dixerunt mala mihi: Quando morietur?« Haec enim mala cogitabant et dicebant Judaei de Christo: Quando morietur iste, qui miraculorum operatione totum post se mundum trahit, et quando »peribit nomen ejus,« ut nullus eum confiteatur? Unde in Evangelio dicitur: »Jam enim conspiraverant Judaei, ut si quis eum confiteretur, extra Synagogam fieret (Joan. IX).«

»Et si ingrediebatur, ut videret vana.« Nunc ad ipsum capitalem convertitur inimicum, qui eum [Col. 1238C] pessima proditione tradidit. Et si, inquit, aliquando ingrediebatur in praetorium, inter inimicos, et Judaeorum consilium, ille pessimus omnium inimicorum Judaeorum Judas, ut videret vana, quae ab ipsis machinabantur, »loquebatur cor ejus,« id est cogitabat quid diceret et responderet. »Congregavit iniquitatem sibi.« Sibi quidem, id est ad perditionem sui congregavit iniquitatem, quia »bonum illi erat si natus non fuisset (Matth. XXVI).«---»Et egrediebatur foras,« quia audito consilio, de praetorio exibat. »Et loquebatur in idipsum,« id est, de eadem re.

»Adversum me susurrabant omnes inimici mei,« id est, in meae mortis consilio exercebantur. »Adversum me cogitabant mala mihi. Verbum iniquum [Col. 1238D] constituerunt adversum me,« dicentes, »Crucifige, crucifige (Joan. XIX),« sicut scriptum est: »Mittamus lignum in panem ejus, et eradamus eum de terra viventium (Isa. XV).« Sed »nunquid qui dormit, non adjicit ut resurgat?« Vere surget. »Etenim homo pacis meae, in quo speravi, qui edebat panes meos, magnificavit super me, supplantationem,« quia eum osculo tradidit (Luc. XXII). »Tu autem, miserere mei, et resuscita me,« a mortuis. »Et retribuam eis:« hoc erit in judicio, quando eos in infernum praecipitabit.

»In hoc cognovi quoniam voluisti me, quoniam non gaudebit inimicus meus super me.« Nam neque Judaei, neque maligni spiritus de morte Christi [Col. 1239A] gavisi sunt: illi enim et locum et gentem amiserunt; isti vero praedam, quam captivam detinebant.

»Me autem propter innocentiam suscepisti.« Illos autem propter illorum multas iniquitates omnino perdes. »Et confirmasti me in conspectu tuo in aeternum,« quia ad Patris dextram sedet. Unde »Benedictus sit Dominus Deus Israel a saeculo, et usque in saeculum.« Nos autem »Amen, Amen« respondeamus.

Hic primus Psalterii liber finit.



EXPOSITIO PSALMI XLI.

»Quemadmodum desiderat cervus ad fontes aquarum, ita desiderat anima mea ad te, Deus.« Vox Ecclesiae: Quemadmodum, inquit, cervus aliquo [Col. 1239B] veneno contactus ad aquarum fontes venire desiderat, ita anima mea ad te, Deus; quam serpens antiquus mortifero veneno percussit. »Sitivit anima mea ad Deum fontem vivum: quando veniam, et apparebo ante faciem Dei?« Ante Dei faciem venire desiderabat Apostolus quando dicebat: »Cupio dissolvi et esse cum Christo (Phil. I).« Nulla enim alia de causa laborabant sancti, nisi ut ante Dei faciem laeti pervenirent.

»Fuerunt mihi lacrymae meae panes die ac nocte.« Toxicatus fui, aquam sitivi, ad te venire desideravi, hoc desiderio flevi, die noctuque lacrymavi, et pro dulcissimo pane lacrymas habui. Sed nunquid lacrymae panes fiunt? fiunt equidem: ut enim pane satiatur corpus, ita compunctionis lacrymis reficitur [Col. 1239C] anima. »Dum dicitur mihi quotidie: Ubi est Deus tuus?«

Ordo est. »Dum dicitur mihi quotidie: Ubi est Deus tuus, quare tristis es anima mea, et quare conturbas me? Haec recordatus sum, quoniam transibo in locum tabernaculi admirabilis usque ad domum Dei, in voce exsultationis et confessionis, sonus epulantis, et effudi in me animam meam, dicens: Spera in Deo, quoniam adhuc confitebor illi.« Sic enim se habet ordo. Significatum videamus. Pagani namque, deos suos digito demonstrantes, olim sanctis dicere solebant: Vides deos nostros? Vides Jovem, Saturnum, Mercurium, Venerem, et Dianam? Tu autem dic nobis ubi est Deus tuus? [Col. 1239D] Haec audiens vir sanctus, paulisper commotus ait: »Quare tristis es anima mea?« At illa: Quia Deum meum videre non possum, et »quare conturbas me?« Nunquid illorum persuasio praevaluit? nunquid ea quae dicunt vera esse arbitraris? Recordare, quaeso, quoniam transibis »in locum tabernaculi admirabilis,« et usque »in domum Dei,« et tunc tandem Deum tuum videbis. Sed quomodo transibis? »in voce exsultationis,« et ineffabilis gaudii, »et confessionis,« et laudis, quae vox nihil aliud erit, quam »sonus epulantis« nihilo indigentis, semperque gaudentis. »Haec, inquit, recordatus sum, et effudi in me animam meam.« Nunquid anima sua extra eum erat? Nunquid jam eum dereliquerat? Vere dereliquerat, quia praedicta suasione decepta, jam post deos alienos [Col. 1240A] ire volebat. In se igitur animam suam effudit, quia a prava voluntate eam retraxit, dicens: »Spera in Deo quoniam adhuc confitebor illi.« Haec autem quae dicta sunt, non ita sunt accipienda, quasi alteri alter loquatur, sed ipsa anima seipsam hortatur, et in Dei servitio confortat. Apostrophe: »O salutare vultus mei, et Deus meus!« vide quia ad meipsum anima mea conturbata est, propterea ut eam consoleris, memor ero tui, venientis »de terra Jordanis, et Hermoniim a monte modico.« Hoc autem ad litteram. Spiritualiter sic intelligitur Jordanis descensio, vel humiliatio; Hermon autem, anathema interpretatur. Memor est ergo Domini de terra Jordanis qui in humilitate carnis, vel in corpore baptizato Domino servit. Qui vero diabolum anathematizat, vel a vitiis [Col. 1240B] separatur, de terra Hermoniim Domini recordatur; In monte autem modico erat Apostolus, quando dicebat: »Ego autem sum minimus apostolorum, qui non sum dignus vocari apostolus (I Cor. XV).«

»Abyssus abyssum invocat in voce cataractarum tuarum.« Ac si dicat: Tui quidem semper memor ero, pro quo abyssus abyssum invocat, id est, Novum Testamentum Vetus Testamentum tradit, quae ob intelligentiae profunditatem, utraque abyssus vocantur. Et hoc quidem in voce cataractarum tuarum. Namque cataractae, fenestrae coeli esse dicuntur. Apostoli autem coeli sunt. Sunt ergo ora apostolorum cataractae coeli. Per hos autem abyssus invocat abyssum, quia evangelica praedicatio a Veteri Testamento per apostolos confirmatur. Vel etiam [Col. 1240C] abyssus abyssum invocat, quando poenam et infernum peccatoribus apostoli denuntiant. Utrumque enim diversis de causis abyssus dicitur. Quibus praedicantibus, »omnia excelsa tua et fluctus tui super me transierunt,« quia etiam invisibilia illius creatura mundi apostolorum praedicatione aperta sunt. De his autem fluctibus et alibi dicitur: »Fluminis impetus laetificat civitatem Dei (Psal. LXXXVI).« Transierunt ergo excelsa et fluctus Dei super Ecclesiam, quia et invisibilia vidit, et sancti Spiritus inundationem recepit.

»In die mandavit Dominus misericordiam suam, et nocte canticum ejus.« Quid est misericordia sua? Christus. Quibus mandavit in die? nobis quidem. Quibus autem in nocte? Judaeis. Judaeis [Col. 1240D] namque, nisi in nebula et caligine, nunquam apparuit (Exod. III, XIII, XIX, XXIV), significans quia carne sumpta ab eis cognoscendus non erat: nobis autem iu die mandavit, qui in eum credimus, eum cognoscimus et veneramur. Unde dictum est: Vobis autem credentibus Filium, »nomen meum timentibus, orietur sol justitiae (Mal. IV).« Si igitur sol in die, et nocte canticum ejus, quid autem est quod in die misericordiam, in nocte vero canticum mandavit, nisi quia . . . credentibus autem, legem et prophetas dederat? Aliter: In die mandavit misericordiam, in nocte cantaverunt sancti. Quid cantaverunt sancti? Quid cantaverunt? Canticum ejus. Quid est autem in nocte, nisi inter peccatores, in carceribus et in [Col. 1241A] adversis. Ideoque »apud me« est »oratio« in corde, in homine interiore, quam debeo »Deo vitae meae,« qui me jam mortuum vivificavit. »Dicam Deo: Susceptor meus es,« quia nunquam in te sperantes derelinquis.

Et dicam: »Quare oblitus es mei?« Non sum, inquit, oblitus. At ille: »Quare ergo contristatus incedo, dum affligit me inimicus.« Quod aequipollens est ac si diceret: Quare ergo me inimicus malignus spiritus, vel terrenus persecutor affligit? quamobrem non sine dolore atque tristitia vitam ago.

Apostrophe ad seipsum: »Dum confringuntur ossa mea.« Hoc ad litteram. Et dum »exprobraverunt mihi, qui tribulant me inimici mei. Et dum dicitur mihi per singulos dies: Ubi est Deus tuus? Quare tristis es, anima mea, et quare conturbas me?« [Col. 1241B] Noli, inquit, conturbari, sed »spera in Deo, quoniam adhuc confitebor illi,« qui est »salutare vultus mei, et Deus meus.« Vultus pro voluntate ponitur, quia in vultu voluntas dignoscitur. Est igitur salutare voluntatis illius, quia eum, ut supra diximus, a bona voluntate separari non permisit.



EXPOSITIO PSALMI XLII.

»Judica me, Deus, et discerne causam meam.« Vox fidelis animae: Non me, inquit, judicet inimicus, non falsa hominum opinio, quae bonum malum, et e converso malum bonum facit, sed tu me judica, qui justus es atque misericors. Et discerne causam meam; quam si justam comperieris, »eripe me de gente non sancta, ab homine iniquo et doloso, quia tu es Deus et fortitudo mea.« Tu me, [Col. 1241C] inquit, ab inimicis libera, qui mea virtus es et fortitudo. »Sed quare me repulisti?« Non te, inquit Dominus repuli. »Quare« ergo »tristis incedo dum affligit me inimicus,« ac si dicat: Nisi tu me repulisses, neque me quidem inimicus affligeret, neque ego etiam afflictus constristarer. Quod ne amplius fiat, fac quod sequitur:

»Emitte lucem tuam, et veritatem tuam.« Aufer tenebras et da lucem; aufer errorem, da veritatem, ut et illuminati sequamur lucem, et credentes veritatem teneamus. »Ipsa me deduxerunt.« Unde? ab errore, ab iniquitate; nam lata et spatiosa via, quae ducit ad mortem. »Et adduxerunt« ubi? »in montem sanctum tuum, et in tabernacula tua,« id est [Col. 1241D] in Ecclesia, in consilio justorum et congregatione.

»Et introibo ad altare Dei.« Non idolis amplius sacrificabo, non eorum altaria venerabor, sed introibo ad altare Dei, ibique hostiam vivam et immaculatam ei immolabo. Altare Dei, Ecclesia est, vel fides, id est Novum et Vetus Testamentum, sive anima uniuscujusque; in his enim omnious, corporis et sanguinis Domini commemoratio fit.

»Ad Dominum, qui laetificat juventutem meam.« Quia, vetere exuto, novo homine indutus sum. »Confitebor tibi in cithara,« id est in dulciloquio, in carnis tortura et afflictione, in concinnantibus. »Quare ergo tristis es, anima mea, et quare conturbas me? Spera in Deo quoniam adhuc confitebor illi,« et in cithara, et in psalterio, caeterisque [Col. 1242A] musicorum instrumentis, qui est »salutare vultus mei, et Deus meus.«



EXPOSITIO PSALMI XLIII.

»Deus, auribus nostris audivimus.« Vox martyrum: Deus, auribus nostris audivimus. A quibus? »Patres nostri annuntiaverunt nobis.« Quid nuntiaverunt? »Opus quod operatus es in diebus eorum, et in diebus antiquis.« Quid est illud? »Manus tua gentes disperdidit, et plantasti eos,« patres nostros, in haereditatem. »Afflixisti populos,« gentium. »Et expulisti eos« a terra lacte et melle fluente. Qualiter de Pharaonis potestate Judaicus populus exierit, maximus nos prophetarum Moyses docuit; per agni namque immolationem exisse denuntiavit (Exod. XII). Sic igitur et nos per Christi [Col. 1242B] passionem de diaboli potestate erepti sumus (Col. I). Illi quidem mare Rubrum transierunt (Exod. XIV). Nobis autem dictum est: »Nisi qui renatus fuerit ex aqua et Spiritu sancto, non potest intrare in regnum Dei (Joan. III).« Illi per quadraginta annos in deserto fuerunt (Exod. XVI), nos autem procul a patria, in hujus seculi peregrinatione degimus (Hebr. XIII). Illi manna (Exod. XVI), illi aquam de petra sumpserunt (Exod. XVII); nos autem vivum panem, nos Dei Filii carnem (Joan. VI), nos vivam aquam de petra recepimus. Petra autem erat Christus (I Cor. X). Illis lex in monte Sinai (Exod. XX), nobis autem Evangelium in monte Sion datum est (Matth. V) Illi arca foederis destruunt urbes (Jos. VI); nos autem [Col. 1242C] cruce Domini, qua pacatus est mundus, vincimus inimicos. Illi Hethaeum, Amorrhaeum, Pherezaeum, Jebusaeum, Chananaeumque populum destruxerunt (Jos. II); nos autem superbiam, luxuriam, et avaritiam, et discordiam supplantamus. Illi, cunctis hostibus devictis, terram promissionis ingressi sunt; nos autem, omnibus vitiis superatis, terram viventium intrabimus. Hoc autem est quod audivimus. Hoc apostoli, hoc prophetae, hoc patres nostri annuntiaverunt nobis. Hoc opus in antiquis temporibus fecit; hoc in nostris temporibus Dominus operatur. »Non enim in gladio suo possederunt terram, et brachium eorum non salvavit eos, sed dextera tua, et brachium tuum, et illuminatio vultus tui, quoniam complacuisti in eis.« Haec autem omnia in figura contingebant [Col. 1242D] illis. Nullus igitur terram suam, carnem suam, corpus suum, se suis viribus a vitiis defendere arbitretur, sed dextera Dei, brachio Dei, et illuminatione vultus ejus. Unde Apostolus: »Qui cum sit, inquit, splendor gloriae, et figura substantiae ejus (Hebr. I).«---»Tu es ipse rex meus, et Deus meus, qui mandas salutes Jacob.« Tu ipse, inquit, per quem patres nostri inimicos destruxerunt, es rex meus, quia non jam peccatum, non diabolus, non superbia mihi dominatur. Et Deus meus, quia alium non adoro. Quia mandas salutes Jacob. Quid per Jacob nisi Ecclesiam? Quid per salutem nisi Christum? Mandavit igitur Dominus salutem Jacob, quia per Filium suum salvavit Ecclesiam.

»In te inimicos nestros ventilabimus cornu.« [Col. 1243A] Ergo, quia rex noster es per te inimicos nostros cornu, minanti voce, bellico timore, ventilabimus et concutiemus. »Et in nomine tuo« confidentes, »spernemus insurgentes in nobis,« id est vitia, persecutores, spiculatores, et malignos spiritus. »Non enim in arcu meo sperabo,« siquidem Jacob est, merito cum arcu describitur; Jacob enim supplantator interpretatur. »Et gladius meus non salvabit me,« non meus, sed tuus, tuo namque gladio pugno, tuoque gladio tibi vinco. Taus est gladius, spiritus siquidem est verbum Domini (Ephes. VI).

»Salvasti enim nos de affligentibus nos, et odientes nos confudisti,« ideoque, »in Deo laudabimur tota die,« ut »qui gloriatur in Domino glorietur [Col. 1243B] (II Cor. X).«---»Et in nomine tuo confitebimur in saeculum saeculi,« quia a Christo Christiani vocamur.

»Nunc autem repulisti et confudisti nos.« Quid est autem quod superius se salvatum, nunc vero repulsum atque confusum esse dicit? Pro temporum diversitate loquitur, quia aliquando in prosperis, aliquando autem in adversis erant sancti; aliquando a populis venerabantur, aliquando a tyrannis affligebantur. Quod autem se repulsum dicit, secundum malorum reputationem loquitur. »Et non egredieris in virtutibus nostris,« id est no videris egredi, cum nos tribulari permittis.

»Avertisti nos retrorsum post inimicos nostros,« [Col. 1243C] ut catenis vinctos nos post se traherent. Unde Apostolus dicit: »Obsecro vos ego vinctus in Domino (Ephes. IV).« Vel quia multi, mortis timore, a via veritatis retrorsum conversi sunt. Sive etiam, ante, et non post eos, erant inimici, quia non jam occulte, sed in facies et manifeste eos occidebant. »Et qui oderunt nos diripiebant sibi,« alios flagellantes, alios, occidentes, alios in carcerem tradentes.

»Dedisti nos tanquam oves escarum,« et soli morti destinatos, vel quia crucem Domini deferentes ejusque exemplum observantes, sicut oves ad victimam ductisunt, non reclamantes, non se ipsos defendentes. »Et in gentibus dispersisti nos;« namque et Petrus Romae est crucifixus, et Thomas [Col. 1243D] in India occisus; et, ne longe petantur exempla, B. auctor libri fuit Astensis: B. Secundus, in hac nostra Astensi civitate interemptus.

»Vendidisti populum tuum sine pretio.« Namque sine pretio vendebantur sancti, cum, pro aliorum salute quibus praedicabant morientes, nulli, in illorum morte, ad Dominum convertebantur. Laurentius autem non sine pretio venditus est, quia et Romanum, et Hippolytum, et Lucillum multosque alios in ipsa passione Domino acquisivit. »Et non fuit multitudo in commutationibus eorum.« Commutabantur sancti, quia de morte ad vitam transibant: in hac autem mutatione, nulla aliquando credentium erat multitudo. Hoc autem et de Judaeis intelligi potest.

[Col. 1244A] »Posuisti nos in opprobrium vicinis.« Repetitio: »Subsannationem et derisum his qui sunt in circuitu nostro.«

»Posuisti nos in similitudinem gentibus.« In tui, inquit, similitudinem nos gentibus dedisti, quia, si te persecuti sunt, et nos persequentur (Joan. XV), si te interfecerunt, et nos interficient. Vel in similitudinem gentibus sanctos suos dedit, quia ad tantam quodam tempore miseriam pervenerunt, ut si quis alicui mala contingere vellet, sibi Christianorum calamitatem irrogaret. »Et commotionem capitis in populis.« Quis enim paganorum ligatos, afflictos, nudos, decorticatos sanctos vidit, et non continuo cum derisione caput concussit? Hoc enim et in Christi passione Judaei fecisse leguntur (Matth. [Col. 1244B] XXVII). Sive etiam, cum a superbia, luxuria, et avaritia, quae multorum caput et domini erant, quamplures apostoli liberarent, quid aliud erat quam capitis commotio?

»Tota die verecundia mea contra me est, et confusio faciei meae cooperuit me.« Vox Christi: Quid est, martyres, quod plangitis? Quid mihi vestras miserias nuntiatis? nunquid et vos meas audire vultis? Tota namque die, toto passionis tempore, verecundia mea, clavi, crux, verbera, spinea coronal, Judaei insultantes, capita moventes, genu flexo salutantes coram me sunt (Matth. XXVII). Et confusio faciei meae, non vos tantum, sed et me cooperuit. »A voce exprobrantis, et obloquentis,« Judaici [Col. 1244C] populi. »A facie inimici, et persequentis,« Judaei.

»Haec omnia venerunt super nos.« Haec omnia, dicunt martyres, quae tibi accidisse dixisti, super nos quoque venerunt. »Nec obliti sumus te,« sed in his omnibus superamus. »Et inique non egimus« mortis timore »in testamento tuo,« sed semper veritatem annuntiavimus. »Et non recessit retro cor nostrum,« sed semper ad ea, quae ante sunt, nos extendimus, ad promissum bravium festinantes. »Nec declinasti semitas nostras a via tua,« id est opera nostra de via tua exire non permisisti. Sed dico: Quid est ergo quod querimur? Sequitur:

»Quoniam humiliasti nos in afflictionibus,« id est in hoc saeculo, in corpore nostrae peregrinationis. »Et cooperuit nos umbra mortis,« id est, [Col. 1244D] carnales tribulationes, quae non mors, sed quaedam mortuis significatio sunt. »Si tamen obliti sumus nomen Dei nostri, et si expandimus manus nostras ad Deum alienum, nonne Deus requiret ista?« Requiret utique; »ipse enim novit occulta cordis.« Sed quoniam propter te mortificamur tota die, et aestimati sumus sicut oves occisionis, »exsurge,« nos oves, tu pastor; ecce canes, ecce lupos; exsurge igitur pastor, custodi oves: quare igitur dormis? »exsurge et ne repellas in finem,« id est omnino. Vel ne repellas ad te venientes, qui principium es atque finis (Apoc. I).

»Quare faciem tuam« a nobis »avertis?« an »oblivisceris inopiae nostrae et tribulationis,« quam pro te perferimus? »Exsurge, adjuva nos, et redime [Col. 1245A] nos propter nomen tuum,« id est, gratis, non ex meritis nostris. »Quoniam humiliata est in pulvere anima nostra,« id est ab impiis et peccatoribus gravati sumus. »Conglutinatus est in terra venter noster,« quia in terrenis rebus molliores, et Ecclesiae imperfectiores facti sumus. Vel etiam, terrae conglutinatur venter, cum sancti non solum gentibus, sed toto corpore in orationibus prosternuntur.



EXPOSITIO PSALMI XLIV.

»Eructavit cor meum verbum bonum.« Vox doctorum. Quid per verbum bonum, nisi Evangelium? namque bonum nuntium interpretatur. Est igitur verbum bonum, siquidem bonum nuntium. Hoc autem eructant, e. affluenter significanterque praedicant doctores. »Dico ego opera mea regi.« Siquidem [Col. 1245B] Evangelii operarii sunt doctores, non immerito eorum opus Evangelium dicitur. Sed nisi operarii quidem essent, nunquam de eis diceretur: »Dignus est operarius mercede sua (Luc. X).« Hoc autem opus dicant regi, hoc annuntiant ad laudem Dei. Unde Apostolus: »Non enim nosmetipsos praedicamus, sed Dominum Jesum (II Cor. IV).«

»Lingua mea calamus scribae.« Cujus scribae? »velociter scribentis.« Si igitur apostolorum linguae scriptoris calami sunt, quae erunt tabulae et chartae ubi scribuntur, nisi fidelium pectora? Quid est ergo quod scribunt? vel quo atramento hoc faciunt? Evangelium quidem, et hoc spiritu divino. Unde Apostolus: »Epistola nostra vos estis, non atramento in tabulis lapideis scripta, sed spiritu Dei [Col. 1245C] vivi in cordibus carnis (II Cor. III).« Velociter autem scribebant, quia, ut in Actibus apostolorum secundo legitur, circiter tria millia una die crediderunt.

»Speciosus forma prae filiis hominum.« Conversio personae. O Christe, qui prae filiis hominum forma es speciosus! »accingere gladio tuo.« Prae filiis namque hominum ipse forma speciosus est, quia nulla vitiorum macula eum decoloravit. »Diffusa est gratia in labiis tuis.« Tanta quippe gratia illius labiis fuit, ut dictum ejus pro factis haberetur. Praecepit namque Lazaro ut resurgeret, et resurrexit (Joan. II). Praecepit caeco ut videret, et vidit (Joan. IX). Praecepit leproso mundari, et mundatus est (Matth. VIII). »Propterea benedixit te Deus in [Col. 1245D] aeternum;« namque et in coelis, et in terra, semper Christus laudatur et benedicitur.

»Accingere gladio tuo super femur tuum.« Per gladium, Evangelium intelligitur. Unde Apostolus: »Et gladium spiritus, quod est verbum Dei (Ephes. VI).« Per femur vero, corpus Domini, eum intelligimus. Accinxit igitur gladium super femur, quia in carne assumpta Evangelium praedicavit. Et hoc »potentissime,« quia, sicut in Evangelio dicitur non ut Pharisaei, sed quasi potestatem habens praedicabat. Accinxit etiam gladium super femur, quia virtutum constantiam sanctis attribuit, qua et luxuriam, quae in lumbis est et circa femur domi natur, et caetera vitia resecarent. Christus enim caput est, unde Apostolus: »Omnis, inquit, viri [Col. 1246A] caput Christus (I Cor. II)« Corpus autem est Ecclesia. Est igitur manus ejus, pes ejus, venter ejus, femur ejus, et ad hunc modum caetera.

»Specie tua et pulchritudine tua intende,« id est in specie et pulchritudine cresce. Sed nunquid intendi, aut remitti potest? Potest utique. Quo pacto? Secundum nos qui, ut dictum est, corpus ejus sumus. Nobis igitur, in specie et pulchritudine crescentibus, intenditur et corpus ejus, quocirca et ipse. Possumus autem et sic intelligere: Intende in specie et pulchritudine tua, ut imaginem et similitudinem, quam primo nostro parenti dedisti (Gen. I), in filiis eam renovare et reformare digneris. »Prospere procede.« Prospere, inquit, a Patre procede, prospere ex utero virginali progredere, prospere de [Col. 1246B] sepulcro consurge, prospere ab inferis ad Patrem revertere; haec enim omnia nobis prospera et felicia sunt. »Et regna,« totius mundi imperio pretioso sanguine tuo redempto.

»Propter veritatem, et mansuetudinem, et justitiam.« Haec enim omnia regem decent: tu igitur regna, qui verus es, et mansuetus, et justus. »Et deducet te mirabiliter dextera tua,« id est fortitudo, virtus et potentia tua. Sed ubi deducet? ad Patrem. Quare mirabiliter? quia mortuus diabolum superasti. Aliter, propter veritatem Evangelii, et praedicantium mansuetudinem, et justitiam quam operantur, deducent te per omnes gentes, ut tuum nomen ubique annuntietur. Mirabiliter dextera tua, id est apostoli tui, qui praedicti corporis principalior pars inveniuntur, [Col. 1246C] a quibus etiam Ecclesia est fabricata.

»Sagittae tuae acutae.« Jam mittuntur apostoli, jam adornantur equi, ut regem Regum ubique deducant, jam acuuntur sagittae, jam fides in bello cum idololatria commiscebitur. Sed quoniam tui apostoli, tuae sententiae, tuaeque sagittae acutae sunt, ideo »populi« devicti »sub te cadent,« te adorabunt, tibique humiliabuntur. Vel, populi, id est vitia, sub te cadent, de quibus alibi dixit: »Cadent subtus pedes meos (Psal. XVII).« Infixae »in corde inimicorum regis;« adeo enim istae sagittae acutae faciunt, ut dura et lapidea gentium corda penetrarent, vitiisque expulsis, regis inimicos amicos facerent.

»Sedes tua, Deus, in saeculum saeculi.« O quanta Dei pietas et misericordia! qui modo inimici, etc. [Col. 1246D] Reliqua desunt.



EXPOSITIO PSALMI LXXXVI.

»Fundamenta ejus in montibus sanctis.« Vox Prophetae. Cujus, ejus? neque enim cujus praeposuit, et tamen ejus dixit. Quid est autem quod ejus tam absolute posuit, nisi quia prophetarum est cogitationibus verba conjungere? Tale est ergo ac si diceret: Fundamenta illius civitatis, de qua semper cogito, cujus pulchritudinem admiror, cujus turres ad coelum sublevantur, cujus fundamenta non in vallibus, sed potius in montibus stabilita sunt. Haec autem civitas sancta Ecclesia intelligitur, quae super fundamentum apostolorum et prophetarum, in ipso summo angulari lapide, Christo Jesu, sita est. Hi [Col. 1247A] sunt montes excelsi et sancti, quorum fide et exemplis est Ecclesia constituta. »Diligit Dominus portas Sion super omnia tabernacula Jacob.« Portae quippe Sion doctores sunt, qui in Ecclesiam alios introducunt. Vel etiam virtutes, quibus de Sion intratur in Hierusalem. Has autem diligit Dominus super omnia tabernacula Jacob, id est prae omnibus Judaeorum conventiculis. Apostrophe: »Gloriosa dicta sunt de te, civitas Dei.« Hoc enim dicit Dominus: »Memor ero Raab et Babylonis.« Raab quippe, superbia; Babylon, confusio interpretatur. Quid est ergo quod Raab et Babylonis se memorem fore promittit? Praesertim cum haec meretrix, illa vero semper populo Dei adversata fuerit? Audi quod sequitur: »Scientium me.« Ergo non scientium immemor [Col. 1247B] est. Si quis ergo Raab vel Babylon est, nihil desperet, quinimo det operam ut Dominum cognoscat; est enim memor scientium se. Peccator fuisti, adulter et fornicator, recordare Dei tui, ut et ipse tui misereatur. Babylon eras, confuse et indiscrete vivebas, habeas ergo rationem, ut tui Dominus recordetur. Sed quid his gloriosius invenitur? Si enim peccatores hujus civitatis eliguntur, quid fiet lapidibus pretiosis? Ubi non virgines erunt sanctissimae, quando quidem meretricum memor est Dominus?

»Ecce alienigenae, et Tyrus, et populus Aethiopum, hi fuerunt illic.« Nonne et iste versus quiddam gloriosissimum ponit? Sunt enim in Ecclesia non soli Judaei et indigenae, verum etiam alienigenae, Tyri et Aethiopes: »Non est personarum acceptio [Col. 1247C] apud Dominum (Rom. II),« qui nigros vocat, et contristatos. »Populus enim qui sedebat in tenebris, vidit lucem magnam (Isa. IX).«

»Nunquid Sion dicet: Homo, et homo natus est in ea, et ipse fundavit eam Altissimus.« Non enim sola Sion hoc dicit, sed et ipse Dominus hoc narrat in scripturis populorum. Vera sunt ergo et credibilia apostolorum verba, non ficta et inventitia, ut Judaei putant. Quod enim apostoli praedicant hoc ipse Dominus in utroque asserit Testamento. Non ergo sola Sion dicit: Homo, et homo natus est in ea. Duo quippe hominum genera orta sunt in Ecclesia, Judaeorum videlicet et gentilium. Unde Apostolus ait: »Num Judaeorum Deus tantum? imo, et gentium [Col. 1247D] (Rom. III).« Sive, homo et homo natus est in Sion, id est homo qui simpliciter est homo, et homo qui et Deus est, nempe homo Christus Jesus Dominus noster. Et ipse fundavit eam Altissimus. Ipse homo qui natus est in ea, ipse idem Altissimus est qui fundavit et fecit eam. Hoc enim in scripturis gentium, id est in Novo Testamento, hoc in principum et prophetarum, qui prius in hac venerabili civitate fuerunt, voluminibus comprobatur. »Sicut laetantium omnium nostrum habitatio est in te.« Hujus, inquit, civitatis habitatio, non laetantium, sed sicut laetantium est. Nunc enim sola spe et solius promissi desiderio laetantur. Haec autem non perfecte laetitia, sed quasi laetitia est; cum autem bravium sumpserit, tunc ineffabiliter gratulabitur.



EXPOSITIO PSALMI LXXXVII.
[Col. 1248A]

»Domine, Deus salutis meae.« Vox capitis. Mentiuntur ergo qui dicunt: »Non est salus ipsi in Deo ejus (Psal. III),« siquidem tu es Deus salutis meae. »In die clamavi, et nocte coram te.« Praedicatio, inquit, mea in die ac nocte, in prosperis et adversis in conspectu tuo fuit. »Intret in conspectu tuo oratio mea.« Olim, inquit, clamavi, nunc autem oro. »Inclina« ergo »aurem tuam ad precem meam. Quia repleta est malis anima mea,« id est passionis dolore mortisque amaritudine, sicut ipse ait: »Tristis est anima mea usque ad mortem (Matth. XXVI).« »Et vita mea inferno appropinquavit,« non mortuis, quia ad infernum ivit, et unius [f. exuviis] eum exspoliavit (Ephes. IV).«

[Col. 1248B] »Aestimatus sum cum descendentibus in lacum.« Putaverunt namque Judaei, ut sicut caeteri homines, ita et Christus ab inferno detineretur. »Factus sum sicut homo sine adjutorio.« Omnes enim: »Deus dereliquit eum (Psal. LXX)« clamabant; nullus ei ex tanta hominum multitudine subveniebat. »Inter mortuos liber,« quia liber ipse, qui fuit ligatus, liberos fecit; non est ligatus a morte, sed ipse ligavit mortem. De quo Joannes ait: »Et post mille annos solvetur Satanas (Apoc. XX);« cum enim solveretur dixit, ligatum esse probavit.

»Sicut vulnerati dormientes in sepulcris.« Sine Dei, subaudi, adjutorio esse creduntur, ita et ego. »Quorum non es memor amplius.« Cujus enim anima, a diabolo vulnerata, jam quasi mortua in [Col. 1248C] dealbata carnis sepultura dormit, hujus merito Dominus oblitus esse dicitur. »Et ipsi de manu tua repulsi sunt;« repulsi sunt de manu Dei, ut manu diabolica constringantur. »Posuerunt me in lacu inferiori,« quoniam inferno et morti eum subjacere arbitrabantur. »In tenebrosis, et in umbra mortis,« in locis tartareis, quos mors obscurat et obumbrat.

»Super me confirmatus est furor tuus, et omnes fluctus tuos induxisti super me.« Hoc autem est quod alibi dicit: »Quae non rapui, tunc exsolvebam (Psal. LXVIII).« Humano quippe generi erat Deus iratus, qui ob unius noxam pessumdaturus erat; sed maluit Filium suum crucis mortem subire, quam omnes gentes interire. Unde propheta ait: »Propter [Col. 1248D] peccata populi mei percussi eum (Isa. LIII).« ---»Longe fecisti notos meos a me,« apostolos, sive Judaeos. Apostoli enim a longe stabant; Judaei autem penitus ab eo longe facti sunt. »Posuerunt me abominationem sibi,« Judaei scilicet, qui necdum nomen ejus audire volebant.

»Traditus sum, et non egrediebar.« Proditore captus sum (Matth. XXVI), quamvis neminem fugiens, coram eis in Synagoga praedicarem (Matth. IV, IX, XIII).

»Oculi mei languerunt prae inopia.« O quantus oculus Petrus erat, qui a Deo languit, ut eum negaret! (Matth. XXVI.) Languerant et alii, qui eo relicto fugerunt (Matth. XXVI). Sed prae inopia, nondum enim intelligebant Scripturam, quia adhuc carnales [Col. 1249A] erant, et inopes divinitatis. Languisti et tu, Thoma, qui eum resurrexisse minime credebas (Joan. XX). Hos autem ex inopia occidisse ex eo comprobatur, quia, Spiritu sancto accepto (Act. II), nullo modo superari potuerunt. »Clamavi ad te, Domine.« Clamavit etenim, cum dixit, »Eli, Eli! (Matth. XXVII.)« ---»Tota die expandi ad te manus meas,« in cruce affixas. Unde, et alibi dicitur: »Tota die expandi manus meas ad populum non credentem, et contradicentem mihi (Rom. X).«

»Nunquid mortuis facies mirabilia?« Quare, Judaei, me mortuum esse opinamini? Si enim, sicut caeteri, mortuus essem, non utique haec miracula facere possem. »Aut medici suscitabunt,« quos ego non suscitavi? »Et confitebuntur tibi,« qui mihi non [Col. 1249B] confitentur?

»Nunquid narrabit aliquis in sepulcro misericordiam tuam, et veritatem tuam in perditione?»---« Pater, conserva eos quos dedisti mihi (Joan. XVII),« illumina oculos qui prae inopia languerunt. Isti enim sunt qui misericordiam tuam, veritatem tuam, et mirabilia quae operaris, per omnes terras nuntiare debent; qui enim in sepulcris dormiunt, et inter perditos computantur, opera tua narrare non possunt.

»Nunquid cognoscentur in tenebris mirabilia, tua, et justitia tua in terra oblivionis?« Nam in Christi passione, et tenebrae in Judaea factae sunt, et multa alia mirabilia (Luc. XXIII). Verumtamen Judaeorum caecitas non est diminuta. Notandum quod [Col. 1249C] in passionis tempore, tenebrae factae sunt, monumenta aperta, et multa sanctorum corpora surrexerunt (ibid.). Hoc enim isti tres versus prophetasse videntur: »Nunquid mortuis facies mirabilia? Nunquid narrabit aliquis in sepulcro misericordiam tuam? Nunquid cognoscentur in tenebris mirabilia tua?« ac si dicat: Quid prodest te mortuos resuscitasse, monumenta aperuisse, tenebras fecisse, cum dura Judaeorum pectora non compungantur? »Et ego ad te, Domine, clamavi,« ut me pristina claritate clarificares. »Et mane oratio mea praeveniet te,« me die tertia resurgente. »Ut quid, Deus, repellis orationem meam, et avertisti faciem tuam a me?« Ait enim: »Pater, si possibile est transeat a [Col. 1249D] me calix iste (Matth. XXVI).« Hanc autem orationem repulit Pater, quoniam pro carnis timore ab homine fiebat; potuissent enim martyres fortasse mortis calicem timere, nisi ipse primitus eam gustasset.

»Pauper sum ego,« pro tui obedientia. »Et in laboribus a juventute mea,« id est ex quo homo fui. »Exaltatus autem,« in crucem, »humiliatus sum,« in sepulcrum, »et conturbatus sum,« in morte. »In me transierunt irae tuae,« quoniam pro caeteris passus, iras tuas mitigavi. »Et terrores tui conturbaverunt me,« quos humano generi indidisti. Nisi enim peccasset Adam, hos terrores non pateremur.

»Circumdederunt me sicut aqua tota die, circumdederunt me simul. Elongasti a me amicum et proximum.« Apostolorum caetum, et Judaeorum consanguinitatem. [Col. 1250A] »Et notos meos a miseria,« quoniam, percusso pastore, dispersae sunt oves gregis. Ipse autem solus miseriam pertulit, qui caeteros a miseria liberare potuit.



EXPOSITIO PSALMI LXXXVIII.

»Misericordias Domini in aeternum cantabo.« Vox Ecclesiae - In aeternum, inquit, cantabo misericordias Domini, quas adeo magnificavit, ut proprio Filio non parceret, sed pro nobis omnibus eum morti traderet (Rom. VIII). »In generationem et generationem annuntiabo veritatem tuam in ore meo.« Donec enim generationi generatio succedet, semper in Ecclesia Christus laudabitur.

»Quoniam dixisti: In aeternum misericordia aedificabitur in coelis.« Semper enim in sanctis, qui [Col. 1250B] coeli nuncupantur, misericordia aedificatur, qui nunquam a misericordia separantur, Domini sui praeceptum custodientes, qui ait: »Estote misericordes, sicut et Pater vester misericors est (Luc. VI).« ---»Praeparabitur veritas tua in eis. « Erat enim veritas Dei in psalmis et prophetis, sed aspera et investigabilis. Hanc autem apostoli praeparaverunt, quia, spiritualiter exponendo, intelligibilem reddiderunt.

»Et disposui testamentum electis meis.« Hoc quoque Dominus Testamentum sanctis suis Novum ordinavit, in quo non malum pro malo, imo pro malo bonum reddi praecipitur (Matth. V). »Juravi David servo meo: Usque in aeternum praeparabo semen tuum.« Quod autem hae non primo David, imo secundo, [Col. 1250C] id est Christo, promissiones fiant, certissimis in sequentibus argumentis approbabitur: semen namque quod iste David seminavit, nunquam veterascet, sed usque in saeculi consummationem in Ecclesia praeparabitur, siquidem Evangelium semper legetur. »Et aedeficabo in generationem et generationem sedem tuam.« Christi namque sedes, Ecclesia est. Haec autem omni tempore melius aedificabitur, per praedicationem, baptismum, et poenitentiam; non enim ejus aedificatio ab apostolis completa fuit, nec equidem fuerit, »donec auferatur luna (Psal. LXXI).«

»Confitebuntur coeli mirabilia tua, Domine.« Quia haec beneficia coelis, id est sanctis promisisti, [Col. 1250D] ideo tua mirabilia coeli confitebuntur. »Et veritatem tuam,« id est verbum praedicationis, vel Christum Filium tuum, qui ait: »Qui me confessus fuerit coram hominibus, confitebor et ego eum coram Patre meo (Matth. X).«---»In Ecclesia sanctorum,« id est in congregatione justorum; et hoc merito, quoniam quis in nubibus aequabitur Domino? Multi enim Joannem Baptistam Christum esse putaverunt (Joan. I), sed nec iste, nec aliquis prophetarum, qui per nubes intelliguntur, ei coaequari potuit, sicut ipse praecursor Domini ait: »Non sum ego Christus, nec ejus calceamenti corrigiam solvere dignus (ibid.).« Nullus tamen inter natos mulierum major eo fuit (Matth. II). Quis ergo in nubibus aequabitur Domino? aut quis »similis erit Domino in filiis Dei?« [Col. 1251A] Omnes enim adoptionis filii sumus (Rom. VIII). Ipse tamen primogenitus fratrum (ibid.); fratrem enim confidenter eum vocabo, ut naturalis filius omnes praecellit.

Hic est autem ille Deus, »qui glorificatur in concilio sanctorum magnus,« quia Dominus omnium, »et terribilis,« quia judex omnium, »super omnes qui in circuitu ejus sunt,» sive a dextris sive a sinistris collocati. Apostrophe:

»Domine, Deus virtutum, quis similis tibi!« Nullus quidem. »Potens es, Domine,« quoniam potentem diabolum superasti. »Et veritas tua in circuitu tuo,« id est apostoli praedicatores veritatis, de quibus ipsa Veritas ait: »Pater, volo ut ubi ego sum, et ipsi sint mecum (Joan. XVII).«

[Col. 1251B] »Tu dominaris potestati maris,« id est, principibus hujus saeculi. »Motum autem fluctuum ejus tu mitigas,« impetus irarum, quibus in sanctos insurgent. »Tu humiliasti sicut vulneratum superbum.« Vulneratus est superbus, et gladio spiritus, quod est verbum Dei (Ephes. VI), trucidatur diabolus; in tenebris exterioribus humiliatus vinctusque jacet. »In brachio justitiae tuae, dispersisti inimicos tuos;« in fortitudine namque virtutis Dei, sunt per orbem terrarum dispersi Judaei. »Tui sunt coeli, et tua est terra.« Tui sunt apostoli et Ecclesia, justi et peccatores, perfecti et imperfecti. »Orbem terrae et plenitudinem ejus tu fundasti;« hoc autem ad litteram. Sive, orbem terrae, id est humani corporis soliditatem. Et plenitudinem ejus, id est virtutum [Col. 1251C] constantiam. »Aquilonem et mare tu creasti,« Antichristum, imitatores; quamvis enim se creatorem fingat, creatura tamen erit: de quo scriptum est: »Ab aquilone pandetur malum super omnes habitatores terrae (Jer. I).«

»Thabor, et Hermon in nomine tuo exsultabunt.« Thabor, lumen veniens; Hermon autem anathema, interpretatur. Sed quid per Thabor, nisi apostoli, qui sunt lumen veniens, quibus Dominus ait: »Vos estis lux mundi (Matth. V).« Quid vero per Hermon, nisi Ecclesia, quae in suae fidei principio, diabolo et omnibus pompis ejus abreuntians, anathema et divisionem confitetur? Hi autem in nomine Domini exsultant, quoniam utique Christiani vocantur. [Col. 1251D] »Tuum brachium cum potentia,« id est fortitudo, quam diabolo alligasti. »Firmetur manus tua, et exaltetur dextera tua.« Apostolorum enim manu coetuque confirmato, Christus Dominus coelos ascendit. »Justitia et judicium praeparatio sedis tuae;« qui enim seipsum judicat et justitiam sequitur, hic sine dubio sedem Domino praeparat. Est enim anima justi, sedes sapientiae (GREG. hom. 33). Quod autem nos ipsos judicare debeamus, audi Apostolum: »Si, inquit, nos ipsos judicaremus, non utique judicaremur (I Cor. XI).«

»Misericordia et veritas praecedent faciem tuam.« Quicunque, inquit, faciem suam habere et videre desiderat, eum misericordiam veritatemque sequi oportet; sic enim misericordia et veritas semper [Col. 1252A] in Christo praecedunt, ut nulla ipsius opera his duobus vacent. »Beatus populus qui scit jubilationem,« quae non in voce vel multiloquio fit, quinimo in pia mentis cordisque conscientia.

»Domine, in lumine vultus tui ambulabunt.« Qui enim hunc facem sequitur, in tenebris ambulare non potest. Ambulemus ergo in lumine imaginis Filii Dei, quatenus domum coelestem ingrediamur. »Et in nomine tuo exsultabunt tota die.« Quis enim in tanto patrono non glorietur? de hoc autem in Canticis canticorum dicitur: »Oleum effusum nomen tuum, ideo adolescentulae dilexerunt te (Cant. I).« ---»Et in justitia tua exaltabuntur.« Taceant ergo Judaei, qui se sua justitia exaltari arbitrantur. »Quoniam gloria virtutis eorum tu es.« Non enim [Col. 1252B] in suis viribus Ecclesia gloriatur, apostolica instructa doctrina, ut »qui gloriatur in Domino glorietur (II Cor. X).«---»Et in bene placito« filio »tuo exaltabitur cornu nostrum,« id virtus est et potentia dimicandi. »Quia Domini est assumptio nostra. O ineffabile mysterium quod mundi Conditor et Dominus carnem servi sumere dignatus est! (Phil. II).« »Et sancti Israel regis nostri.« Hic rex vivat in aeternum, nec in nostro mortali corpore peccatum regnare permittat.

»Tunc locutus es in visione sanctis tuis.« In tempore namque assumptae carnis est Dominus locutus sanctis suis, in visione Spiritus sancti, sicut Zachariae et Simeoni (Luc. I, II), qui consolationem Israel annuntiabant et exspectabant.---Anna quoque [Col. 1252C] prophetissa hoc idem confitebatur (Luc. II.). »Et dixisti: Posui adjutorium in potentem,« ac si dicat: Nulli amodo timendum est, quoniam non jam in prophetas, verum in proprium Filium, qui omnia potest, liberationis adjutorium posui. »Et exaltavi electum de plebe mea,« id est, Christum Dominum, qui de Judaica plebe carnem sumens (ibid.) in crucem regnique imperium, denique et in coelum exaltatus est (Marc. XVI).

»Inveni David servum meum.« Multos, inquit, adjutores et defensores dedi, nemo tamen illorum fuit qui a primitiva captivitate vos solvere potuit. Nunc autem David, servum meum, ad hoc patrandum idoneum inveni, qui in brachio extento mundum [Col. 1252D] liberavit. Servus autem pro parte carnis dicitur. »Oleo sancto meo unxi eum,« hic enim est ille flos, in quo septem Spiritus sancti gratiae requiescunt. »Manus enim mea auxiliabitur et, et brachium meum confortabit eum;« semper enim divinitas humanitati conjuncta, eam in omnibus consolabatur. »Nihil proficiet inimicus in eo:« tribus enim vicibus antiquus hostis Dominum tentavit (Matth. IV), nil tamen profecit, quia victus abiit. »Et filius iniquitatis,« Judas mercator pessimus, non »apponet nocere ei,« quia rejectis nummis laqueo se suspendit (Matth. XXVII). »Et concidam a facie ipsius inimicos ejus.« Hoc autem erit in judicio, quando ultionis gladio inimici Dei trucidati aeterno tradentur supplicio. »Et odientes eum in fugam convertam.« [Col. 1253A] Fugient ergo Judaei, nunquam victores existent. Fugiebant namque et daemones ab obsessis corporibus, quando, jubente Domino, exire cogebantur (Matth. VIII). »Et veritas mea, et misericordia mea cum ipso;« nunquam enim non vera dicere, nunquam in aliquo mentiri potuit; nunquam sine misericordia fuit. »Et in nomine meo exaltabitur cornu ejus,« quando mundum vicit inimicum.

»Et ponam in mari manum ejus, et in fluminibus dexteram ejus.« Merito quippe pro operibus manus et dextra ponitur, siquidem manibus opera fiunt. Nos autem mare et flumina fuimus, quibus ventus superbiae dominabatur; nunc autem virtutem et opera Dei cognoscimus. »Ipse invocabit me,« dicens: »Pater meus es tu, Deus meus, et susceptor [Col. 1253B] salutis meae.« Confundantur ergo Judaei, qui eum ideo arguebant, quoniam Patrem Deum vocabat (Matth. X).

»Et primogenitum ponam illum excelsum prae regibus terrae.« Hic enim est primogenitus mortuorum, et princeps regum terrae (Apoc. I). Huic autem omnia regna mundi subjiciuntur. »In aeternum servabo illi misericordiam meam.« Misericordiam suam Ecclesiam dicit, quae in sola Dei misericordia fidit. Hanc autem conservabit Dominus in aeternum, propter Filii sui orationem qui ait: »Pater, conserva eos quos mihi dedisti (Joan. XVII).«

»Et testamentum meum fidele ipsi.« Nos sumus testamentum Dei, si tamen fideles inveniamur. »Et ponam in saeculum saeculi sedem ejus;« semper [Col. 1253C] enim Ecclesia erit. »Et thronus ejus erit sicut dies coeli,« fulgebunt namque sancti sicut sol in regno Dei (Matth. XIII): erit autem sicut dies coeli, ut claritas angelorum, ut per coelos, angelos, per dies autem eorumdem claritatem intelligamus.

»Si autem dereliquerint filii ejus legem meam,« et ad tempus »in judiciis meis non ambulaverint si justificationes meas profanaverint« aliquo erroris mendacio, »et mandata mea non custodierint,« non utique occidam eos, sed »visitabo in virga iniquitates eorum,« id est, in poenitentiae correctione, »et in verberibus peccata eorum.« O clementissimum Patrem, qui, non mortificans, facili nos virga castigat!

[Col. 1253D] »Misericordiam autem meam non dispergam ab eo, neque nocebo.« Non enim nocere, sed adjuvare novit Dominus, »et in veritate mea« poeniteant peccatores, nullus unquam desperet. Ecce enim non solum se misereri Dominus dicit, sed et »neque profanabo testamentum meum.« Expositio: »Et quae procedunt de labiis meis, non faciam irrita;« profanaret enim testamentum suum, si aliqua in Novo, vel Veteri falsitas inveniretur Testamento. Sed, ut ipse Dominus ait: »Coelum et terra transibunt, verba autem« ipsius transire non possunt (Matth. XXIV).

»Semel juravi in sancto meo.« Semel enim et firmum juramentum audivimus, quod in veritate sua, in sancto suo et in dilecto Filio fecit. Quod enim [Col. 1254A] charius habuit, hoc in juramentum posuit. »Si David mentiar;« non enim mentietur, qui mentiri non potest. Credamus igitur, et fortissime credamus, quod tam constanter promittitur. Sed quid promittitur? Sequitur: »Semen ejus in aeternum manebit.« Semen est verbum Dei; hoc autem manebit in aeternum, quoniam »nec unum iota, aut unus apex praeteribit ex lege, donec omnia fiant (Matth. V).«---»Et thronus ejus sicut sol in conspectu meo.« Gaudeat iste thronus, qui solis claritatem recipere debet. Gaudeant apostoli, qui ante Domini conspectum statuendi sunt. »Et sicut luna perfecta in aeternum,« quae jam minui non potest, at vero nec crescere. Qui autem perfecte beatus est, in quo, inquam, augeri potest? »Et testis in coelo fidelis.« Hic enim [Col. 1254B] thronus, haec beatissima sedes, in vero testimonio mundum judicabit. Vox Ecclesiae:

»Tu vero repulisti, et despexisti.« Quid est, inquit, Domine, quod tanta servo tuo David beneficia promisisti? quid est quod sub juramento ejus, filiorumque ipsius, te superius misereri dixisti, cum jam repulsum et a caeteris gentibus despectum eum videamus? (Matth. XXVII.) Nunquid in te falsitas esse potuit? absit! »Distulisti enim Christum tuum,« cui in temporis plenitudine haec omnia daturus eras. Hinc primi David subversionem describit, ne quis supradicta super eo intelligat.

»Evertisti testamentum servi tui.« Nusquam enim nunc taurus, et hircus, et agnus immolatur. »Profanasti in omni terra sanctuarium ejus;« ubique [Col. 1254C] enim Synagogam abominatur. »Destruxisti omnes sepes ejus,« quoniam nullis munitionibus confirmatur.

»Posuisti sibi firmamentum ejus formidinem,« quoniam nec in Jerusalem, nec in arce Sion defendi potuerunt. Sive, quia Christum mundi firmamentum vivere timuerunt (Joan. XI).

»Diripuerunt eum omnes transeuntes viam,« id est, terminum fidei. »Factus est opprobrium vicinis suis,« id est, gentibus, quae in circuitu habitabant. »Exaltasti dexteram deprimentium eum, laetificasti omnes inimicos ejus; avertisti adjutorium gladii ejus.« Expositio: »Et non es auxiliatus ei in bello.«

»Destruxisti eum ab emundatione.« Emundationis [Col. 1254D] enim sacrificium faciebant Judaei, hircum pro peccatis immolantes. Hoc autem evacuatum et destructum est. »Et sedem ejus in terra collisisti,« illam pontificalem cathedram, super quam Scribae et Pharisaei sedebant.

»Minorasti dies temporum ejus,« quia harum opinione frustrata, sine rege et sacerdote vivunt (Ose. III). »Perfudisti eum confusione,« temporali et aeterna.

»Usquequo, Domine, avertis in finem?« Usque, inquit, in saeculi consummationem Judaeis Dominus erit iratus? Cum autem plenitudo gentium introierit, tunc Israel salvus fiet; sed usque ad illud temporis, »exardescet velut ignis ira ejus.«

»Memorare quae mea est substantia.« Nunc autem [Col. 1255A] pro se loquitur Ecclesia, et de suis miseriis Domino conqueritur: Memorare, inquit, Deus, quia fragilis et permutabilis sum, neque supra id quod possum me tentari permittas. »Nunquid enim vane constituisti omnes filios hominum.« Si enim omnes vincimur, et diabolicis tentationibus subjacemus, nihil nisi vanitas est hominum constitutio. »Quis est homo qui vivet, et non videbit mortem, et eruet animam suam de manu inferi?« Nullus, inquit, mortem evadet, nullus ex inferno liberabitur, nisi tu nostrae imbecillitatis memor ab inimicis nos tuearis.

»Ubi sunt misericordiae tuae antiquae, sicut jurasti David in veritate tua?« Decollatur Paulus, crucifigitur Petrus, undique Ecclesia tua percutitur, cui aeternam [Col. 1255B] misericordiam nuper promittebas: ubi ergo sunt misericordiae tuae antiquae, Deus? nobis enim non est Deus recens. »Memor esto, Domine, opprobrii servorum tuorum, quod continui in sinu meo, multarum gentium.« Illius, inquam opprobrii sis memor, quod, a multis gentibus servis tuis illatum, a memoria mea labi non potest.

»Quod exprobraverunt inimici tui, Deus, quod exprobraverunt commutationem Christi tui,« id est mortem Filii tui. Hoc enim inimici Dei sanctis improperabant, quod hominem mortuum et commutabilem adorarent. »Benedictus Dominus in aeternum.« Illi derideant et maledicant, illi nobis crucifixum improperent, nos autem gratulabundi dicamus: »Benedictus Dominus in aeternum. Fiat, [Col. 1255C] fiat.«



EXPOSITIO PSALMI LXXXIX.

»Domine, refugium factus es nobis.« Vox Ecclesiae: Victi, inquit, eramus ligati ab hostibus, in carceres tradebamur; sed tu, summae misericordiae Dominus, nobis refugium factus es, ab hac tuae incarnationis generatione, usque in generationem sempiternam.

»Priusquam montes fierent, et formaretur terra et orbis, a saeculo et usque in saeculum tu es Deus,« ac si dicat: Tu qui ex virgine temporaliter carnem sumens, humano generi factus es refugium, ante tempora et per omnia saecula permanes Deus. »Ne avertas hominem in humilitatem.« Tu, inquit, qui talis es, sustine et confirma hominem, ne in mortem [Col. 1255D] et poenam humilietur, sed tua potenti dextra super coelos exaltetur. Nam dixisti: »Convertimini filii hominum, et ego sanabo contritiones vestras.« Sanetur igitur, siquidem contritus est homo.

»Quoniam mille anni ante oculos tuos, tanquam dies hesterna, quae praeteriit, et tanquam custodia in nocte, quae pro nihilo habentur, eorum anni erunt; cum mane sicut herba transeat, mane floreat, et pertranseat, vespere decidat induret, et arescat.« Non immerito connectitur homo; cum enim finiti ad infinitum nulla sit comparatio, non solum dies vel hora mille nostri anni dicendi non sunt, sed et omnino non esse, cum poenitus pereant: cito enim, velut herba, de non esse ad esse transit homo, cito [Col. 1256A] fieret in juventute, quia flos aetatis translative diffinitur; cito ad vesperam, id est, ad senectutem transit. Vespere autem decidit, quia occasus vitae senectus dicitur: tunc indurat, totus asper hispidusque efficitur; denique et arescit, et pulvis in pulverera convertitur. Merito haec oratio Moysi perhibetur, ut qui de arida hominem facturam dixit, in aridam conversum arescere fateatur (Gen. III).

Sed »quia defecimus in ira tua, et in furore tuo conturbati sumus;« et quia »posuisti iniquitates nostras in conspectu tuo, et saeculum nostrum in illuminatione vultus tui,« et »quoniam omnes dies nostri defecerunt, et in ira tua defecimus, anni nostri sicut aranea meditabuntur.« Recte anni nostri araneae comparantur, quoniam toto tempore vitae [Col. 1256B] nostrae in vanitatibus desudando, tandem inutilia, nec nobis ipsis profutura, et, ut ita dicam, araneae telam texisse videmur. Hoc autem, tu Adam, totius humani generis radix, fecisti nobis, quia cum tantus talisque esses, Dominicum praeceptum transgrediendo (Gen. III) iram incurrens, defectum filiis intulisti. Hoc autem est quod dicit: Quia defecimus in ira tua, et in furore tuo conturbati sumus: deficimus carne, turbamur infirmitate. Posuisti iniquitates nostras in conspectu tuo. Expositio: Saeculum nostrum in illuminatione vultus tui. Vidit enim Dominus saeculum nostrum, vitam quam agimus, et quidquid in occulto operamur. »Dies annorum nostrorum« non multi, quoniam, ut jam dictum est, omnes celeri cursu deficiunt; »in ipsis« fortasse erunt »septuaginta [Col. 1256C] anni,« hoc enim saepe contingit. »Si autem in potentatibus octoginta anni,« alicui evenerint, »et amplius eorum labor et dolor.« In tantum, inquit, contracta et breviata est vita nostra, ut jam supra octoginta annos in laetitia, qualiscunque sit, carnisque blanditiis vivere non possimus, sed quidquid superabundat labor est et dolor, tussis et anxietas, praesertim cum ipsa senectus infirmitas sit.

»Quoniam supervenit mansuetudo.« Quod enim olim impatiens fortisque fuisti, velis nolisve, jam te senectus mansuetum et humilem facit, non jam supercilium erigis, sed curvus terram inspicere cogeris. »Et corripiemur.« Qui, inquit, in adolescentia superbus fuit, saltem in senectute corripiatur. »Quis novit potestatem irae tuae.« Qui enim potestatem [Col. 1256D] irae Dei cognovit, ipsam iram incurrere pertimescit. »Et prae timore iram tuam dinumerare« quis curavit? Sancti enim, Deum timentes, ipsius iram dinumerant; intelligunt enim quanto plura vitia sequuntur, tanto majori irarum multitudine damnandi sunt, ideoque tales iras devitant.

»Dexteram tuam sic notam fac,« sicut, subauditur, transgressionis ira fecisti, ut, qui per Adam mortem cognovimus, per Christum vitam suscipiamus. Jam nunc dextram cognoscamus, qui hactenus sinistram secuti sumus. »Et eruditos corde in sapientia.« Hi autem sunt prophetae, quando vana philosophia decepti, sed Spiritu sancto repluti fuerunt. Hos autem notificavit Dominus nobis quoniam [Col. 1257A] eorum voluntates, et obscura cordis, mysteria propalavit (Luc. XXIV). »Convertere, Domine, usquequo, et deprecabilis esto super servos tuos,« omnino, inquit, convertaris, omnino periturae gentis miserearis, exaudi orationes nostras, Christo pro nobis interpellante. »Repleti sumus mane misericordia tua.«---»Nox, inquit, praecessit, dies autem appropinquavit (Rom. XIII).« Gratias igitur Domino agimus, quoniam ipsius misericordia ab hujus lucis tempore repleti sumus. »Et exsultavimus, et delectati sumus omnibus diebus nostris.« Hoc autem sequens versus exponit.

»Laetati sumus pro diebus quibus nos humiliasti, et pro annis quibus vidimus mala;« non jam de mortalitate, dierumque brevitate, deque infelicitate [Col. 1257B] conquerimur, quia misericordia tua repleti sumus; ubi enim abundavit delictum, superabundat et gratia (Rom. V). »Respice in servos tuos,« ne aliquo peccato ab assumpta misericordia privari possint. »Et in opera tua, dirige filios eorum,« id est ipsorum animas, vel, sequentem posteritatem. »Et sit splendor Domini Dei nostri super nos,« quatenus diabolicae imaginis obscuritate fugata, in pristinam figuram et imaginem reformemur, ne si tortuosa fuerint, nos per devia claudicare faciant. »Et opera manuum nostrarum dirige,« sanctorum namque opera, et multa sunt, et unum, quaecunque enim faciunt, unum opus sunt, quia in bonitate non differunt, sed ad unum idemque propositum tendunt.



EXPOSITIO PSALMI XC.
[Col. 1257C]

»Qui habitat in adjutorio Altissimi.« Vox Prophetae: Video, inquit, Christum nasciturum, video diabolum et satellites ejus, qui ei astute insidiabuntur; sed quoniam ipse in civitate sua carneque assumpta non sine divino adjutorio habitavit, et quoniam »in« coelesti »Dei protectione commorabitur,« eorum insidias parvipendet. »Dicet Domino: Susceptor meus es tu, et refugium meum, Deus meus,« non timeat inimicum qui Domini refugium habet, non timeat ponere carnem qui suscipiendus est a Patre, dicat in cruce: »Deus meus, in manus tuas commendo spiritum meum (Luc. XXIII).«---»Ego autem, inquit Propheta, sperabo in eum, quoniam [Col. 1257D] ipse liberavit me de laqueo venantium et a verbo aspero.« In Christum se sperare dicit, quoniam per eum mundum salvari intellexit. Hic autem et a venatoribus liberavit, et a verbo aspero liberaturus est. Venatores isti maligni spiritus intelliguntur, qui peccatores persequentes, alios in superbia, alios in avaritia, alios in luxuria, quasi in singulis laqueis comprehendunt. Verbum autem asperum illud erit, quod in judicio dicturus est Dominus: »Ite, maledicti, in ignem aeternum (Matth. XXV).« Ab hoc autem liberati sumus, quoniam illud dulcissimum audire debemus: »Venite, benedicti Patris mei (ibid.).« Apostropha.

»Scapulis suis obumbrabit tibi, et sub pennis ejus sperabis.« Securus, inquit, esto, Salvator, quia [Col. 1258A] paterna virtute protectus, nullius adversitatis te aestus exuret, pennae Patris te sustinebunt, quibus, quando volueris, ad coelestia regna volabis; una enim eademque potestas est ei cum Patre (Joan. XVI), qua et impossibilia facere potest. »Scuto circumdabit te veritas ejus.« Nulla, inquit, mendacii tela tibi praevalebunt, nulla te falsorum testium testimonia superabunt, quia naturalis veritas insuperabilis scuti munimine undique te vallabit. »Non timebis a timore nocturno,« quando Judas proditor veniet, et cum eo turba multa cum facibus, et laternis et fustibus, quo discipuli tui timore perterriti, omnes te relicto fugient (Matth. XXVI), tu autem non fugies, sed ultro impavidus ibis.

»A sagitta volante in die.« Multae in die, multae [Col. 1258B] coram, et manifeste sagittae volabunt. Multi: »Crucifige, crucifige,« clamabunt (Luc. XXIII). »A negotio perambulante in tenebris,« in tenebris quidem principum et sacerdotum, Scribarum et Pharisaeorum, negotia et prava consilia ambulabant, sive, quia sectae fiebant, sive (quod credibilius est), quia in eorum cordibus, quae diaboli latebrae sunt, machinabantur. »Ab incursu et daemonio meridiano.« Non enim illud quoque Ecclesiae absurdum est, quod in Christi passione, sicut angelorum, ita et malignorum spirituum multitudo adfuerit, cum enim jejunantem eum tentassent (Matth. IV) fortasse morientem, et in cruce cum latronibus pendentem, aliquod, sicut nefarii, nefas cogitare praesumpserunt. Hoc autem ipse non timuit, quia timoris opera nulla [Col. 1258C] fecit, sicut ipse ait: »Venit enim princeps mundi hujus, et in me non habet quidquam (Joan. XIV).« Potest autem, et de futuro judicio hoc intelligi, quando daemonum incursus, quasi leones ad praedam parati, peccatores in foveam praecipitabunt. Meridianum autem dicit, propter nimis aestuantem afflictionem. »Cadent a latere tuo mille.« Finitum pro infinito posuit. »Et decem millia a dextris tuis.« Potuissemus enim et dextram et sinistram in latere intelligere, nisi ipse, de quo latere loqueretur, determinasset. Innumerabiles ergo erunt, qui tua virtute praecipitabuntur. Dextera tua inveniet omnes qui te oderant (Psal. XX). Quicunque enim hac dextra impelletur, nulla fortitudine, quin [Col. 1258D] cadat, stare valebit. »Ad te autem non appropinquabit,« ---»neque enim habitabit juxta te malignus (Psal. V).« Quis ergo? »omnes qui recto sunt corde (Psal. XCIII).«

»Verumtamen oculis tuis considerabis.« Confirmatio: »Et retributionem peccatorum videbis,« quam sibi in hoc saeculo pravis operibus acquirunt. »Quoniam tu es, Domine, spes mea.« Et quoniam »Altissimum posuisti refugium tuum, non accedet ad te malum, et flagellum non appropinquabit tabernaculo tuo,« singulis singula referuntur. Tibi, inquit, timendum non est, ad te malum accedere non valebit, quoniam in Altissimum tuum refugium posuisti. At vero nec tabernaculo tuo, quod nos sumus, flagellum appropinquabit, quoniam [Col. 1259A] spes omnium nostrum tu es, cui nemo resistere poterit (Esther XIII).

»Quoniam angelis suis mandavit de te, ut custodiant te in omnibus viis tuis.« Hoc et ipse malignus spiritus intellexit, quod malum ad Christum accedere nequit. Ait enim: »Si Filius Dei es, mitte te deorsum, quoniam angelis suis mandavit de te (Matth. IV).«---»In manibus tollent te, ne forte offendas ad lapidem pedem tuum.« Te, inquit, quia humana forma tegeris, non cognosco, sed de unigenito Dei Filio haec verba praedico, quod nulla ei adversitas unquam nocebit. Quapropter si te Dei Filium esse fateris, mitte te deorsum, quoniam ab angelis sustentatus in lapidem non offendes.

»Super aspidem et basiliscum ambulabis, et conculcabis [Col. 1259B] leonem et draconem.« Quare hunc quoque versum, diabole, non dixisti? sciebas enim adversum te esse. Tu enim es aspis, cujus venenum est insanabile. Tu es basiliscus omnium vitiorum, omnisque nequitiae rex et princeps. Tu es ille leo, qui semper rugiens quaeris, quem devores (I Petr. V). Tu es ille draco qui tertiam partem stellarum de coelo cauda traxisti (Apoc. XII). Pereat hic filius perditionis, qui, in fine saeculi nasciturus, cauda diaboli nuncupatur. Cum hoc, diabole, tacuisti, non hoc tibi tamen tacuisse profuit, siquidem conculcatus et in baptismo contritus es.

»Quoniam in me speravit, liberabo eum.« Tibi, inquit, dicetur a Patre: Quoniam in me speravit, liberabo eum, »et protegam eum,« scuto divinitatis, [Col. 1259C] »quoniam cognovit nomen meum. Clamabit ad me,« in cruce positus; »et ego exaudiam eum,« reddens illam claritatem quam mihi quaesivit (Joan. XVII). »Cum ipso sum in tribulatione,« erubescant ergo, qui Deum eum dereliquisse dicunt. »Longitudine dierum replebo eum,« quoniam in aeternum vivet, nec ei mors ultra dominabitur. »Et ostendam illi salutare meum,« id est, salutem meam, ut qui alios salvavit, ipse quoque salutem et immortalitatem suscipiat.



EXPOSITIO PSALMI XCI.

»Bonum est confiteri Domino.« Vox Ecclesiae: Bonum est ut Domino confiteamur, laudemus et praedicemus, quoniam »beati sunt pedes evangelizantium [Col. 1259D] pacem, evangelizantium bona (Rom. X)« »Et psallere nomini tuo, Altissime,« id est, in corde jubilare: »Corde enim creditur ad justitiam, ore autem confessio fit ad salutem (Rom. X).«

»Ad annuntiandum mane misericordiam tuam, et veritatem tuam per noctem. In decachordo psalterio cum cantico in cithara,« et hoc ideo, »quia delectasti me, Domine, in factura tua, et in operibus manuum tuarum exsultabo.« De aliis quomodo sit, inquit, ego quidem misericordiam, et veritatem tuam annuntians, in te solo exsultabo. In mane quippe Dei misericordiam apostoli nuntiabant, quando plena luce, manifeste et palam omnibus Christi passionem praedicabant. Veritatem autem in nocte dicebant, quando in carceribus et tormentis [Col. 1260A] Christum confitebantur. Is autem in psalterio et cithara Deum laudat, quia quod ore praedicat in decem legis mandatis adimplet. Hoc autem ideo fieri debet, quoniam in factura Dei delectamur. Quis enim in coelo et in terra, sole et luna et stellis, caeterarumque rerum concordi ordinatione non delectetur? Bonum est ergo laudare Factorem, qui tam admirabilis in factura declaratur; »invisibilia enim ipsius, ut ait Apostolus, a creatione mundi, per ea quae facta sunt, intellecta conspiciuntur (Rom. I).« »Quam magnificata sunt opera tua, Domine!« In operibus Domini, quae modo subtili consideratione scrutabatur, delectatus est. Sed, quoniam rationem, qualiter vel unde sint, invenire non potest, quadam exclamatione Creatorem laudat. Cur enim oculus, et [Col. 1260B] non auris videat; cur autem auris et non oculus audiat? solvat qui potest. Magnificantur ergo opera Dei, si a quolibet singulariter inquisita fuerint. Nullus ergo os suum in coelum ponat, quandoquidem de terra rationem reddere nescit. »Nimis profundae factae sunt cogitationes tuae.«---»Quis enim cognovit sensum Domini? (Rom. XI).« Altae sunt igitur cogitationes, siquidem ab aliquo sciri non possunt.

»Vir insipiens non cognoscet, et stultus non intelliget haec, cum exorti fuerint peccatores sicut fenum, et apparuerint omnes qui operantur iniquitatem, ut intereant in saeculum saeculi.« Non sicut sol, sed quasi fenum oriuntur peccatores, quoniam qualicunque aestu vel pruina contracti, cito deficiunt; qui enim heri florebat hodie mortuus est, qui heri [Col. 1260C] laetabatur nunc plorat, qui heri currebat nunc claudicat. Hoc autem insipiens non cognoscit, hoc stultus non intelligit, ideoque operatur iniquitatem, ut qui multum in hoc flore vivere putat, intereat in saeculum saeculi. »Tu autem Altissimus in aeternum, Domine,« sumens, subauditur, vindictam ex eis. »Quoniam ecce mimici tui, Domine, quoniam ecce inimici tui peribunt,« et, te vindictam faciente, »dispergentur omnes qui operantur iniquitatem.«

»Et exaltabitur sicut unicornis cornu meum.« Unum enim cornu habebat Ecclesia, quo super omnes inimicos exaltabatur, de quo Apostolus ait: »Sancti per fidem vicerunt regna (Hebr. XI).« Sanctorum enim cornu, fides est, quae semper excelsa, cunctis adversis supereminet. »Et senectus mea in [Col. 1260D] misericordia uberi;« cum enim ad senectutem Ecclesia venit, ut in aeternam juventutem renovetur, cumque homo dies temporales finierit, ut aeternos suscipiat, tunc in uberi misericordia super coelos exaltabitur.

»Et despexit oculus meus inimicos meos.« Multos, inquit, me circumstantes inimicos vidi; tamen quia praedicto cornu munitus eram, sicut imbelles omnes despexi. »Et ab insurgentibus in me malignantibus audiet auris mea,« quoniam »justus ut palma florebit.« Non malignantium, inquit, deceptiones clamoresque et minas audivi, verum, quoniam justus quacunque hora pro Domino occiditur, sicut palma florere incipit, tunc candorem [Col. 1261A] et pulchritudinem, decorem et viriditatem recipit.

»Sicut cedrus libani multiplicabitur,« quando enim mori videntur, tunc crescere incipiunt sancti; non enim putrescere et perire possunt, sicut cedrus, qui imputribilis est naturae. »Plantati in domo Domini, in atriis domus Dei nostri florebunt.« Modo, inquit, in domo Domini plantantur, modo super Ecclesiae fundamentum aedificantur. Hujus enim plantationis sapiens Apostolus ait: »Ego plantavi (I Cor. III).« In atriis domus Dei nostri florebunt. Quia enim quasi sicca arbor in hoc saeculo conspiciuntur, ibi quidem florentes; et sicut sol fulgentes apparebunt.

»Adhuc multiplicabuntur in senecta uberi.« Prius, inquit, quam ibi floreant, uberi senecta et [Col. 1261B] virtutum severitate multiplicabuntur. Sanctus enim, quamvis malitia puer, sensibus tamen omni tempore senex est. »Et bene sapientes erunt,« sunt enim et latrones patientes, sed non bene; qui enim patiuntur, non pro amore, sed nequitia patiuntur. »Ut annuntient, quoniam rectus Dominus Deus noster, et non est iniquitas in eo.« Ad hoc, inquit, in corporibus sancti detinentur, ut Christum in Ecclesia laudent et annuntient.



EXPOSITIO PSALMI XCII.

»Dominus regnavit, decorem indutus est.« Vox Ecclesiae: Victi sunt inimici, de regno diabolus expulsus est (Apoc. V). Dominus autem regnavit, vexillo crucis ante aciem sublimato. Decorem indutus est, quoniam resurgens a mortuis, immortalisque [Col. 1261C] quae factus (Rom. VI), in pristina atque paterna claritate refulgens. »Indutus est Dominus fortitudinem,« quae jam corrumpi non potest. »Et praecinxit se« virtute, quoniam non corruptibilem, sed fortem, et immortalem carnem de sepulcro super coelos evexit (Marc. XVI).

»Etenim firmavit orbem terrae, qui non commovebitur.« Jam enim firmus orbis terrae, et super firmam petram fundatus, nullo ventorum flamine, nullo iniquorum turbine a fidei proposito commovetur. »Parata sedes tua extunc.« Apostropha: Ex quo, inquit, orbem terrae firmasti, sedes tua parata est; »est autem anima justi sedes sapientiae (Greg. hom. 38).«---»A saeculo tu es.« Quamvis enim propter hujus sedis praeparationem de Virgine nasceretur [Col. 1261D] (Isa. VII) tamen in principio, et ante saecula. Deus erat (Joan. I).

»Elevaverunt flumina, Domine, elevaverunt flumina vocem suam.« Per flumina doctores intelliguntur, in quibus Spiritus sancti gratiae redundant. Hi autem levaverunt vocem suam, Christum Dominum praedicando, et sitientibus potum salutis propinando.

Sed econtra »elevaverunt flumina fluctus suos.« Ecce fluminibus flumina adversantur. Quatuor sunt flumina paradisi (Gen. II), innumerabilia sunt flumina mundi. Quatuor sunt Evangelia, sine numero sunt philosophi et haeretici. Hi autem argumentis, quaestionibus et inundanti garrulitate in sanctos insurgunt. [Col. 1262A] surgunt. »A vocibus aquarum multarum, mirabiles elationes maris.« Aquae multae, populi multi. Cum enim magna gentium multitudo, tres vel quatuor praedicatores viderent, qui veterum deorum culturam destruere volebant. magno fremitu in eos insurgentes, maris hujus procellas cunctasque afflictionum tempestates super eos inducebant. Tunc autem »mirabilis in altis Dominus,« videbantur, tot et tanta, tam alta tamque magnifica per sanctos suos faciens mirabilia; templa namque ruebant, idola confringebantur, tyranni denique amittebant jus suum, etc.

»Testimonia tua credibilia facta sunt nimis.« Permiseras enim quod opera, quae tu fecisti, ipsi quoque facturi essent (Joan. XIV). Hoc autem verius [Col. 1262B] nihil esse potuit. Vera sunt ergo, et credibilia testimonia tua. »Domum tuam decet sanctitudo in longitudine dierum.« Decet enim ut Ecclesia semper sancta et munda sit, siquidem et tu sanctus es: qui eam semper inhabitas. Unde scriptum est: »Sancti estote, quoniam ego sanctus sum (I Petr. I).«



EXPOSITIO PSALMI XCIII.

»Deus ultionum Dominus.« Vox Ecclesiae: Quamvis terram suam ad tempus populari Deus permitteret, quamvis dura nos aliquando comprimi servitute pateretur, tamen de Virgine natus (Luc. II) ultro apparuit, et libertatem in populo fecit. »Exaltare qui judicas terram, redde retributionem superbis.« Tu, inquit, qui terram judicaturus es, exaltare, et [Col. 1262C] in excelsa tuae divinitatis apparens majestate, redde unicuique juxta opera (Psal. LXI).

»Usquequo peccatores, Domine, usquequo peccatores gloriabuntur?« Non eis peccare sufficit, quinimo in peccatis, nempe sanctorum nece gloriantur. Usquequo »effabuntur et loquentur iniquitatem?« semper ne »loquentur omnes, qui operantur injustitiam? Populum tuum, Domine,« in diversis tormentorum generibus »humiliaverunt, et haereditatem tuam vexaverunt.« Hoc autem injustitia est. »Viduam et advenam interfecerunt, et pupillos occiderunt.« Hoc enim ad litteram verum est. Spiritualiter, vidua intelligitur, quicunque per aliquam seductionem Domino moritur; advena autem, qui non firmiter Ecclesiam inhabitat: Pupilli vero, [Col. 1262D] qui, per baptismum filii, per pravam operationem orphani fiunt. Tales autem ab haereticis et peccatoribus occidi dicuntur, quando eorum inventionibus facile acquiescunt.

»Et dixerunt: Non videbit Dominus, nec intelliget Deus Jacob.« In factis quidem dignoscitur quod in corde et ore ipsi pronuntiant. Sed quid eis respondetur? »Intelligite, insipientes in populo, et stulti aliquando sapite.« Nisi enim insipientes et stulti fuissent, nequaquam visu et intelligentia Deum privarent. »Qui plantavit aurem non audiet, aut qui finxit oculum non considerat?« Non audiet justum et peccatorem qui eis et aurem, et auditum praebuit; non videbit qui fecit visum?

[Col. 1263A] »Qui corripit gentes, non arguet, qui docet hominem scientiam?« Qui sanctos, inquit, corripit, docet et emendat, vos de iniquitate arguere non valebit? Hoc ergo homines jam cogitare desinant. »Dominus enim scit cogitationes hominum, quoniam vanae sunt.« Hoc autem, utrum verum sit, non extra me exemplum quaesierim, multa enim cogitavi quae aliter evenerunt. Conversio personae:

»Beatus homo quem tu erudieris, Domine, et de lege tua docueris eum.« Miseri enim sunt qui seipsos docent suarumque cogitationum vanitatibus credunt. Qui vero tali magistro eruditur legisque uberibus nutritur, summa beatitudine beatur. »Ut mitiges ei a diebus malis, donec fodiatur peccatori fovea.« Qui enim in hoc saeculo corripitur [Col. 1263B] et docetur, neque saeculi sapientia decipitur, mitissimumque sibi is Dominum inveniet, quando mali dies iniquos exurent. Donec fodiatur peccatori fovea, donec enim fovea, et debita poena paratur peccatori, legis institutis omnibus sancti erudiuntur.

»Quia non repellet Dominus plebem suam.« Mitis, inquit, erit in diebus malis, populum suum a se non repellet, »et haereditatem suam non derelinquet. Quoadusque justitia convertatur in judicium, et qui juxta illam omnes, qui recto sunt corde. Quis consurget mihi adversus malignantes?« Tu solus, qui optimus es auxiliator. Probatum est ergo, quoniam haereditatem suam non derelinquet. »Aut quis stabit mecum adversus operantes iniquitatem?« [Col. 1263C] tu quidem stabis, si quidem adjuvabis; stare enim adjuvantis est (Greg., hom., 29). Unde et sequitur:

»Nisi quia Dominus adjuvit me, paulo minus habitasset in inferno anima mea.« Sed, eo adjuvante, sicut ipse resurrexit (Matth. XXVIII), et ego quoque resurgam. »Si dicebam motus est pes meus,« et malorum impetu a pristina firmitate casurus sum, succurre cadenti, retine labentem. »Misericordia tua, Domine, adjuvabat me. Secundum multitudinem dolorum meorum in corde meo, consolationes tuae laetificaverunt animam meam.« Quis igitur in hoc saeculo multos dolores multasque tribulationes non desideret, siquidem, secundum dolorum numerum, consolationum multitudinem recepturus est?

[Col. 1263D] »Nunquid adhaeret tibi sedes iniquitatis.« Sicut enim in sanctis aequitatis, ita in peccatoribus sedes est iniquitatis. Hi autem Domino non adhaerebunt, quoniam soli recto corde stabunt juxta illud: »Qui fingis laborem in praecepto.«---»Qui vult, inquit Dominus, venire post me, abneget semetipsum, et tollat crucem suam et sequatur me (Luc. IX).« Habemus ergo praeceptum, consideremus et laborem. Quid est sequi Dominum, nisi ipsius opera imitari? Hoc autem non sine labore fit. Denique seipsum abnegare, crucem portare, magnus labor est. Seipsum namque abnegabat Paulus, cum diceret: »Mortuus sum mundo (Rom. VII),« id est non sum qui fui, non sum Saulus, sed Paulus. Crucem autem [Col. 1264A] portat qui et carnem mortificat et pro Christi nomine mori non dubitat.

»Captabunt in animam justi, et sanguinem innocentem condemnabunt.« Haec, inquit, sedes iniquitatis, semper contra justorum animas facere desiderant, et sanguinem innocentem morti condemnant. »Sed factus est mihi,« inquit justus, »Dominus in refugium, et Deus meus in auxilium spei meae. Et reddet illis iniquitatem ipsorum,« id est meritum iniquitatis. »Et in malitia eorum disperdet illos Dominus Deus noster.«



EXPOSITIO PSALMI XCIV.

»Venite, exsultemus Domino.« Vox Ecclesiae: Fugite, gentes, idolorum culturam, relinquite [Col. 1264B] opera mundi, discedite ab iniquitate, festinate ad vitam. Quid statis? Venite exsultemus Domino, »jubilemus Deo salutari nostro,« hunc humiliter adoremus, qui mundum sua morte redemit (Gal. III).

»Praeoccupemus faciem ejus in confessione,« ne imparati inveniamur. Quaeramus eum intuitu mentis, quem »facie ad faciem« visuri sumus (I Cor. XIII), ut cum venerit ad judicandum, non quasi ignoti ei occurramus. »Et in psalmis,« hymnis, laudibus et canticis spiritualibus, »jubilemus ei. Quoniam« hic est »Deus« noster, »magnus Dominus,« in universa terra. »Et Rex magnus super omnes deos.« Relinquantur ergo caeteri dii, et iste, qui solus ubique est, et sua magnitudine omnia continet, [Col. 1264C] ab omnibus veneretur. »Quia in manu ejus sunt omnes fines terrae.« In manu namque, et potestate ipsius omnia regna mundi concluduntur. »Et altitudines montium ipsius sunt.« Apostolorum namque virtutes, altaque eorum Scripturarum omnium intelligentia, illius est qui fons vivus recte vocatur. »Quoniam ipsius est mare, et ipse fecit illud, et siccam manus ejus formaverunt,« nihil enim est quod ipse non fecit. »Venite« ergo »adoremus et procidamus, et ploremus ante Dominum qui fecit nos, quia ipse est Dominus Deus noster:« »Beati qui nunc fletis quia ridebitis (Luc. VI):« »Et nos populus pascuae ejus,« quoniam in loco pascuae, et inter divitias Scripturarum collocati sumus. »Et oves manus ejus,« quas una eademque [Col. 1264D] manu et fecit, et redemit cujus ejus? qui dicit: »Hodie si vocem ejus.« Cujus oves estis, illum »audieritis, nolite obdurare corda vestra,« sed cognoscite vocem pastoris. »Sicut in irritatione secundum diem tentationis in deserto, ubi tentaverunt me patres vestri, probaverunt, et viderunt opera mea.«

»Quadraginta annis offensus fui generationi illi, et dixi semper hi errant corde, et isti non cognoverunt vias meas, quibus juravi in ira mea: Si introibunt in requiem meam.« Hoc autem exponit Apostolus in Epistola ad Hebraeos, et eorum cadavera in deserto prostrata dixit (Hebr. III), et quia terram promissionis intrare nequiverunt. Aperiamus [Col. 1265A] igitur aures nostras, ut vocem ejus, quos quotidie in Ecclesia admonet, intelligamus. Neque tentemus eum, ne nobis quandoque iratus, a terra viventium nos repellat.



EXPOSITIO PSALMI XCV.

»Cantate Domino canticum novum.« Vox Prophetae: Novus homo venit in mundum, novam legem dedit mundo (GREG. P. hom. 32). Hanc ergo novam legem, hoc novum canticum cantate, praedicate, et ad ipsius laudem cunctis gentibus nuntiate. »Cantate Domino, omnis terra,« Judaei et gentiles, justi et peccatores. »Cantate Domino, et benedicite nomini ejus.« Nomen ejus Verbum est (Joan. I), sermo ejus Christus est. Hunc autem omni tempore nos benedicere, et laudare debemus, [Col. 1265B] hic est enim de quo dicitur: »Ecce nomen Domini venit de longinquo (Isa. XXX).«---»Annuntiate de die in diem salutare ejus,« de die in diem, per singulos dies, de virtute in virtutem, de Novo in Vetus, de Veteri in Novum Testamentum transeuntem, nuntiemus salutare ejus. His enim duobus pedibus praedicatio incedere debet, et hac gemina luce subditorum corda illuminare. »Annuntiate inter gentes gloriam ejus.« Illam, inquit, gloriam gentibus nuntiate, quam Judaei recipere noluerunt. »In omnibus populis mirabilia ejus.« Nativitatem videlicet inenarrabilem, resurrectionem et ascensionem, dicentes: »Quoniam magnus Dominus,« siquidem omnium Dominus. »Et laudabilis nimis,« in cunctis quae fecit. »Terribilis est super omnes [Col. 1265C] deos,« quoniam ejus injussu nihil facere possunt. Sunt enim »omnes diligentium daemonia; Dominus autem coelos fecit.«

»Confessio et pulchritudo in conspectu ejus.« Si quis, inquit, cum Domino habitare desiderat, confiteatur peccata sua, cunctisque criminibus mundet corpus et animam suam. Est enim sola confessio et pulchritudo in conspectu ejus. »Sanctimonia, et magnificentia in sanctificatione ejus.« Qui enim ab eo sanctificatur, et castitate praecipuus et virtute magnificus invenitur.

Afferte Domino patriae gentium.« Quasi diceret: »Afferte Domino gloriam et honorem, afferte Domino gloriam nomini ejus,« qui a Christo Christiani [Col. 1265D] vocamini. »Tollite hostias, et introite in atria ejus.« Non enim sine hostiis plenisque lapidibus in atria Domini intrare possumus. Sed quae sunt ista atria? In domo Domini, inquit Dominus, Patris mei mansiones multae sunt (Joan. XIV). In multas autem mansiones multis hostiis intratur; alii enim hostia pietatis, alii hostia humilitatis, alii oblatione largitatis, alii vero sacrificio charitatis, has pretiosas domus ingrediuntur. Sed, sicut hostiae, ita et domus diversae sunt; alia est enim claritas solis, alia lunae. »Adorate Dominum in atrio sancto ejus.« Interim, inquit, in Ecclesia Dominum adorate, donec ad eum venientes, manipulos in manibus ei offeratis. »Commoveatur a facie ejus universa terra.« Vos enim, ac si dicat: Dei facies, [Col. 1266A] imago et similitudo estis, tollite ergo a vobis, si quid terrenae corruptionis habetis, ut toti coelici et spirituales efficiamini. »Et dicite in gentibus: Quia Dominus regnavit,« hujusmodi principe devicto, infernoque exspoliato (Ephes. IV).

»Etenim correxit orbem terrae.« Quem, inquit, diabolus tortuosum et pravum mortis fecerat blandimentis, hunc iste magistrali severitate correxit. »Qui non commovebitur,« nec ab ipsius fide amplius separabitur. »Judicabit populos in aequitate,« qui orbem correxit, idem ipse populos judicabit. »Laetentur coeli, et exsultet terra.« Laetentur apostoli, laetetur et Ecclesia. »Commoveatur mare, et plenitudo ejus,« ut nullus in eo pisciculus inventatur, qui in tanto gurgite baptizatus Domino suo [Col. 1266B] laetus non occurrat. »Gaudebunt campi, et omnia quae in eis sunt;« gaudebunt animae, et corpora sanctorum, a quibus spinis et tribulis eradicatis, ipsa quidem uberi messe florumque pulchritudine decorabuntur. »Tunc exsultabunt omnia ligna silvarum,« quae quando fructum bonum reddiderint, non excisa in ignem mittentur sed in coelestis Jerusalem parietibus aedificabuntur. »Omnis enim arbor quae non facit fructum bonum excidetur et in ignem mittetur (Matth. III).«---»A facie Domini,« in praesentia Salvatoris. »Quia venit,« tempus redimere. Et »quoniam venit,« secundo »judicare terram.« Sed quomodo judicabit?

Judicabit orbem terrae in aequitate, et populos in veritate sua,« superbos humiliando, et humiles [Col. 1266C] exaltando.



EXPOSITIO PSALMI XCVI.

»Dominus regnavit, exsultet terra.« Vox Prophetae: Exsultet jam terra, laetetur humanitas, in qua non peccatum, sed Dominus regnat. »Laetentur insulae multae.« Multae sunt insulae, multae sunt Ecclesiae quae in hujus saeculi mari sunt dispertitae. Laetentur ergo, quoniam, etsi loco dividantur, sub unius tamen Imperatoris regimine colliguntur. »Nubes, et caligo in circuitu ejus.« Nubes enim, quae Christum circumdedit, sive caro in qua latebat, sive apostoli sapientiae aqua pleni, sive et nubes illa quae ab eorum oculis eum suscepit (Act. I), intelligi [Col. 1266D] possunt. Uterum quoque tuum, beata Virgo, solius Dei gratia madefactum, hanc nubem vocaverim. Tu enim es illa nubes levis, super quam Dominus venit in Aegyptum (Luc. II). Et caligo in circuitu ejus, Dominus est in caligine (Exod. XXIV), »lux in tenebris lucet (Joan. I);« et Salvator noster in Judaea praedicat (Matth. XIX), sed tenebrae eam non comprehenderunt (Joan. I), nec Dominum suum Judaei cognoverunt. »Justitia, et judicium, correctio sedis ejus.« Qui enim justitiam sequitur et seipsum judicat, hic sedem Dei corrigit. »Ignis ante ipsum praecedet.« Qui, inquit, in primo adventu in nube venit atque caligine, in secundo quidem in igne veniet et luce manifesta. Hic autem ignis et malos comburet et bonos illuminabit. Hoc est quod sequitur: [Col. 1267A] »Et inflammabit in circuitu inimicos ejus.

»Illuxerunt fulgura ejus orbi terrae.« Ipsa quoque temporum permutatio insinuat quod nunc de primo, nunc de secundo adventu loquatur. Quia, inquit, tunc in igne veniet, olim fulgura multa praemisit. Fulgura quippe in terrarum orbe lucebant, quando apostolorum miracula ubique declarabantur. Hoc »vidit terra, et commota est;« alii namque ad fidem, alii contra sanctos commoti sunt.

»Montes, sicut cera, fluxerunt a facie Domini.« Divites, superbi et elati qui prius duri et lapidei erant, apostolica praedicatione emolliti, evangelica verba in suis pectoribus divino stylo scripta receperant. »A facie Domini omnis terra,« hoc, inquit, [Col. 1267B] facies et cognitio Domini omni terrae fecit, ut marmor in ceram converteretur. »Annuntiaverunt coeli justitiam ejus.«---»Coeli enarrant gloriam Dei (Psal. XVIII).« Apostoli praedicant Christum (Act. II).

»Et viderunt omnes populi gloriam ejus,« intellexerunt jam venisse, qui et mundum salvavit, et gloriam daturus est. »Confundantur ergo omnes qui adorant sculptilia, et qui gloriantur in simulacris suis.« Vos autem »adorate eum omnes angeli ejus« omnes Evangelii praedicatores, quem, vobis praedicantibus, audiverunt. Et in quo »laetata est Sion,« id est sancta Ecclesia. »Et exsultaverunt filiae Judae.« Et Sion, inquit, laetata est, et filiae Judae, id est confessorum animae exsultaverunt, »propter judicia tua, Domine,« quibus custoditis, se salvari sperant. »Quoniam [Col. 1267C] tu Dominus altissimus super omnem terram, nimis exaltatus es super omnes deos.« Tu solus laude omnique veneratione es dignus, qui homines, daemones et angelos superexcellis.

»Qui diligitis Dominum, odite malum.« Quicunque Dei vult esse amicus, inimicorum ejus fiat inimicus. »Custodit Dominus animas servorum, suorum de manu peccatoris liberabit eos.«---»Fidelis autem, secundum Apostolum Deus est, qui non patietur vos tentari supra id quod potestis (I Cor. X).«---»Lux orta est justo,« id est Christus Dominus, ad Ecclesiae salutem. »Et rectis corde laetitia,« quem diu desideratis, ecce venit. »Laetamini« ergo »justi in Domino,« non in hujus saeculi dignitatibus. [Col. 1267D] »Et confitemini memoriae sanctificationis ejus,« eum confitemini atque laudate, qui vestri memor vos sanctificavit.



EXPOSITIO PSALMI XCVII.

»Cantate Domino canticum novum.« Vox Prophetae: Qui novum canticum cantare desiderat, sequentia legat, ut nova reperiat. »Quia fecit,« nunquid hoc novum est? Quid enim fecit Dominus quod mirabile non sit? Non est ergo novum, quia mirabilia fecit, nisi aliud apponatur. Sed vide quid sequitur: »Salvabit sibi dextera ejus.« Hoc autem novum est et ante Christi resurrectionem penitus inauditum. Quid est autem salvabit sibi dextera ejus, nisi ad sui laudem et honorem filium suum resurgere fecit? (Marc. XVI.) Confirmatio: »Et brachium [Col. 1268A] sanctum ejus.« De hoc autem brachio dicitur. Et brachium Domini cui revelatum est? »Notum fecit Dominus salutare suum.« Filius quippe Dei, qui olim omnino, ignotus erat, nunc notus, et prae omnibus notus Ecclesiae factus est. Hunc enim Apostolus bene noverat qui ait: »Nihil judicavi me scire inter vos, nisi Christum Jesum, et hunc crucifixum (I Cor. II).«---»In conspectu gentium revelavit justitiam suam.« Justitia Dei Christus dicitur, quoniam sine hac justitia nemo justificari potest. »Recordatus est misericordiae suae, et veritatis suae,« quam promisit domui Israel. Ait enim: »In diebus illis salvabitur Juda, et Israel habitabit confidenter (Jer. XXXIII).« Memor ergo Dominus hujus veritatis promissae, magna sua misericordia mundum, [Col. 1268B] redemit. »Viderunt omnes termini terrae salutare Dei nostri,« tota praefata cautio nova jam completa est; haec autem est quae adhuc futura exspectatur. Multi enim in primo adventu Christum viderunt, non omnes tamen, cum autem secundo ad judicandum venerit, tunc omnis oculus eum videbit (Luc. XXI). Jubilate ergo Domino, omnis terra, cantate et exsultate, et psallite. Jubilemus corde, cantemus ore, exsultemus in Domino cunctis motibus corporis; psallant manus, pedes, oculi. servientes Domino in officiis suis. »Psallite Domino in cithara, in cithara.« Duas enim citharas habent doctores, alteram in corde alteram vero in ore, quae autem in corde consistit, ineffabili harmonia soli Domino citharizat; quae vero in ore superbos et irascibiles, [Col. 1268C] et quemlibet Sauli similem suavi Scripturarum modulatione mitissimum reddit. Et voce psalmi, psalmi namque vox, non nisi in psalterio fit, qui autem in psalterio cantat, in decem quidem legalibus praeceptis Domino servit.

»In tubis ductilibus, et voce tubae corneae.« Ductiles tubae de argento fiebant, quibus in unum Israeliticus populus veniebat, sed neque sine argenteis corneae, nec absque corneis argenteae canant; in argenteis sermonum puritas, in corneis vero virtutum robora manifestantur. Non fit ergo in sermone mendax, nec contra haereticos sine cornibus praedicatur: Hos veris sermonibus mitiget, illos autem duris cornibus terreat. »Jubilate in conspectu regis Domini.« Quod autem non in ore, sed in [Col. 1268D] corde jubilatio fiat, in hoc loco declaratur; »homo autem in facie, Deus autem in corde videt (I Reg. XVI).« Fit ergo in solius Dei conspectu jubilatio, siquidem in corde.

»Moveatur mare et plenitudo ejus, orbis terrarum et qui habitant in eo.« Omnes, inquit, commoveantur, omnes ex se, tineis omnibus excussis, ad Dominum confugiant.

»Flumina plaudent manibus simul.«---»Si quis sitit, ait Dominus, veniat, et bibat, et de ventre ejus fluent aquae vitae (Joan. VII).« Sancti sunt ergo flumina, quando quidem ex eorum ventre aquae decurrunt. Manibus autem plaudere, est in Domino laetari. Mos enim erat antiquorum ut prae laetitia manibus plauderent. Vel etiam, bonis operibus sine intermissione [Col. 1269A] opera bona conjungerent. »Montes exsultabunt in conspectu Domini, quoniam venit judicare terram.« Tunc enim gaudebunt sancti, tunc exsultabunt montes, quando: Cadite super nos, eis dicetur (Luc. XXIII). Super quos enim isti montes ceciderint, hi a ventura ira inveniri non poterunt. »Judicabit orbem terrae in justitia.«



EXPOSITIO PSALMI XCVIII.

»Dominus regnavit.« Vox Prophetae vel Ecclesiae: Dixi semel, dixi iterum, dico tertio: Dominus regnavit, ut »in medio duorum vel trium testium stet omne verbum (Deut. XVII).« Vos autem increduli Judaei, hoc negatis quod vester Propheta constanter affirmat.

»Irascantur populi.« Irascantur Judaei, confundantur [Col. 1269B] dolore, quoniam, velint, nolint, Dominus regnavit: irascantur et Christiani qui eum occidebant, cui quondam serviebant, receptoque alio rege jam in se peccatum regnare non patiantur. Sed quo Dominus regnavit? Sequitur: »Qui sedet super cherubim,« Cherubim scientiae plenitudo interpretatur. Sedet igitur Dominus non solum in angelis, qui hoc nomine nuncupantur, verum etiam in sanctis sapientiae, et scientiae spiritu repletis. »Moveatur terra,« id est irascantur populi. Hic autem »Dominus est in Sion, magnus,« quoniam per singulos dies in sancta Ecclesia laudatur, et magnificatur. »Et excelsus super omnes populos,« quem semper suam Judaei in sepulcro dormire putabant (Matth. XXVII). Apostrophe:

[Col. 1269C] »Confiteantur nomini tuo magno, quoniam terribile et sanctum est.« Nomen Domini semper laudetur, eique occulta et manifesta confiteantur, quoniam et malis est terribile, et justis sanctum et delectabile. »Et honor regis judicium diligit.« Quicunque Regem regum vult honorare, seipsum prius dijudicet, et furtum, adulterium, perjurium et homicidium, caeterosque sui corporis malefactores occidat mortique condemnet, sic autem in sui pectoris sedem cum honore et pace venientem suscipiet hospitem.

»Tu parasti directiones judicium.« Quandoquidem omnia judicia Dei directione et aequitate praeparantur, dirigantur et judicia nostra. Non enim [Col. 1269D] recte ille dijudicat qui superbiam vivificans in se occidit humilitatem. »Et justitiam in Jacob tu fecisti.« Cum enim judicat Jacob supplantat (Gen. XXVII), justitiam operatur. Hanc tamen justitiam facit Dominus, quando supplantationis astutiam praestat. Conversio personae:

»Exaltate Dominum Deum nostrum.« Ut qui naturaliter est magnus in vestris cordibus excelsus quoque habeatur. »Et adorate scabellum pedum ejus quoniam sanctum est.« Quid per scabellum, nisi corpus Dominicum intelligamus? In hoc autem, quasi scabello, sedet divinitas. Hoc autem omnes adorabunt, sicut ipse ait: »Vivo ego dicit Dominus, quoniam mihi curvabitur omne genu (Isa. XLV).« Potest autem et de cruce intelligi, in qua Salvator [Col. 1270A] hanc vitam finivit (Matth. XXVII). »Moyses et Aaron in sacerdotibus ejus: et Samuel inter eos, qui invocant nomen ejus.« Illum, inquit, quem nos in scabello residentem adoramus, Moyses, Aaron, Samuel omnesque prophetae prophetarunt et adoraverunt. »Invocabant Dominum,« ipsum quidem quasi Dominum invocabant. »Ipse autem exaudiebat eos. Et in columna nubis loquebatur ad eos.« In nube quidem atque caligine loquebatur eis, quia, in carne venturus, latibulum suum tenebras facturus erat. »Custodiebant testimonia ejus, et praeceptum quod dedit illis.« Hoc autem ad vestram confusionem, Judaei, dicitur, qui ei, quem patres vestri adoraverunt (Joan. IV) insultantes dicebatis: »Tu de teipso testimonium dicis. Testimonium [Col. 1270B] tuum non est verum (Joan. VIII).« Quare ergo Moyses, et Aaron ejus testimonium custodierunt? »Domine, Deus noster, tu exaudiebas eos.« Tu, inquit, qui nunc homo factus scabellum diceres eos quondam exaudiebas. »Deus, tu propitius fuisti eis,« in omnibus quae cum fide et dilectione postulabant. »Et ulciscens in omnes adinventiones eorum,« sicut in vitulum quem in deserto coluerunt. »Exaltate Dominum Deum nostrum.« O quanta unius verbi laetitia, qui omnium Deus et Dominus est, noster Deus et Dominus principaliter appellatur!

»Et adorate in monte sancto ejus,« id est, in Ecclesia, vel in cordibus vestris, quae a terrena vanitate sublimata, non immerito montis vocabulum acquirunt. Et dicite: »Quoniam sanctus Dominus [Col. 1270C] Deus noster.«



EXPOSITIO PSALMI XCIX.

»Jubilate Deo, omnis terra.« Vox doctorum: Jubilate Deo omnis terra. Hoc autem et Paulus dicebat: »Gaudete in Domino semper, iterum dico gaudete (Phil. IV).«---»Servite Domino in laetitia.« Serviebant namque Judaei non in laetitia, sed ex necessitate; nisi enim servirent, legis maledictionibus subjacerent, nos autem non timore, sed benedictionis amore serviamus. »Intrate in conspectu ejus in exsultatione,« semper enim in conspectu Dei sumus, quando digna visionis ipsius opera facimus. Qui enim eleemosynam facit, qui orat, quique aliis praedicat, ante Dei conspectum existit; [Col. 1270D] haec autem, nisi in exsultatione fiant, ingrata esse videntur. »Scitote quoniam ipse est Deus,« non sol, non luna, non coelum vel terra, non alia quaelibet creatura Deus est, sed ille est Deus qui omnia fecit (Joan. I). »Ipse« enim »fecit nos, et non ipsi nos.«

»Populus ejus et oves pascuae ejus.« Ipsius enim oves sunt, quicunque ejus vocem audiunt (Joan. X). »Introite portas ejus in confessione,« ut enim hoc breviter dicam, illum ipsius et meam portam vocabo, qui me aqua baptismatis lavit. Hanc autem ego quidem intrare non potui, donec Dominum confessus diabolo abrenuntiavi. »Atria ejus in hymnis.« Et ut hoc totum in mei exemplo exponam, supra dictam, Dei gratia, ego portam ingressus, jam [Col. 1271A] in ejus atriis, hymnos qualescunque depromo. »Confitemini illi.« Videte quam recto incedat ordine: Oves dixit, pascua posuit, portas adhibuit. Ovis ergo esse debet, qui hanc pascuam ingreditur; ingredi autem, nisi per portam, nemini licet; qui enim aliunde intraverit, fur appellabitur (Joan. X): ingressus autem, laudibus vacet, et confessionibus. »Laudate nomen ejus.« Quicunque Christianus vocatur, talem se exhibeat, ut in eo Christi nomen glorificetur. »Quoniam suavis est Dominus,« sicut enim mitibus est suavis, ita et superbis asperus erit.

»In aeternum misericordia ejus, et usque in generationem et generationem veritas ejus.« Aeterna misericordia, aeterna est et veritas, semper enim [Col. 1271B] erunt sancti, qui misericordia salvi fiunt, semper erunt et peccatores, qui veritate damnantur.



EXPOSITIO PSALMI C.

»Misericordiam et judicium cantabo tibi, Domine.« Vox perfectorum. Tibi Deus et redemptionis misericordiam, et veritatis cantabo judicium. Misericors est, nullus desperet; verus est, nemo superbiat. »Psallam et intelligam,« multi enim psallunt, qui non intelligunt, sed aliud in lingua dicunt, aliud in corde cogitant. Lingua psalmos cantat, mens autem denariorum numerum computat. »In via immaculata,« psallam, inquit, sic tamen ut intelligam, ambulans in via immaculata. Multae sunt sanctorum viae, omnes quidem immaculatae. [Col. 1271C] »Quando venies ad me.« Cur venies dicit, qui cum eo semper est? Venies igitur, ad secundum refertur adventum, qui tanto desiderio a sanctis exspectatur, ut semper veni, veni, dicere credantur.

»Perambulabam in innocentia cordis mei.« Quia se in via immaculata superius ipse dicebat, quae esset illa via, hoc in loco manifestat. Perambulabam, inquit, in innocentia cordis mei, existentis »in medio domus meae,« id est corporis mei. Haec autem via penitus est immaculata; cordis enim innocentia, si cum ratione fuerit, totius hominis est perfectio. »Facientes praevaricationes odivi.« Neque ego, inquit, praevaricatus fui, neque praevaricatoribus consensi. »Non adhaesit mihi cor pravum.« [Col. 1271D] Sed, sicut cor meum in omnibus rectum erat, ita rectis corde solummodo adhaerebat. »Declinantem a me malignum non cognoscebam.« Non cognoscebam malignum, ut sibi in malitia assentirem, sed sicut ipse a viis meis, sic et ego ab ipso declinabam. »Detrahentem secreto proximo suo, hunc persequebar,« spe correctionis, non consensu malignitatis.

»Superbo oculo.« In oculis namque et supercilio facile cujuslibet superbia deprehenditur. »Et insatiabili corde.« Hoc autem titulo avarus praenotatur. »Cum hoc non edebam.« Sic enim et Apostolus ait: »Si quis frater nominatur inter vos fornicator, aut avarus, aut idolis serviens, aut maledicus, aut [Col. 1272A] rapax, cum hujusmodi nec cibum sumere (I Cor. V).« Divina responsio:

»Oculi mei ad fideles terrae, ut sedeant mecum.« Non te, inquit Dominus, hoc fecisse poeniteat. Vidi opera tua, cognovi fidem tuam, veniam ad te, et cum caeteris fidelibus in coelestem sedem te collocabo. »Ambulans in via immaculata,« quod te fecisse confessus es, »hic,« et non alius, »mihi ministrabat. Non habitavit in medio domus meae,« id est in coelesti Jerusalem, »qui facit superbiam,« et destruit humilitatem. »Qui loquitur iniqua non direxit in conspectu oculorum meorum,« ut sit dignus meam faciem videre.

»In matutino interficiebam omnes peccatores terrae.« Matutinum autem diem judicii appellavit, [Col. 1272B] in quo omnes peccatores perdendi sunt. Matutinum autem ideo dicitur, quia huic nostrae vitae succedit, quae recto vocabulo nox appellatur. Denique ille dies sanctis lucere incipiet, quem nulla noctis caligo interrumpere valebit (Apoc. XXI). »Ut disperderem de civitate Domini omnes operantes iniquitatem.«



EXPOSITIO PSALMI CI.

»Domine, exaudi orationem meam.« In hoc psalmo, prius Ecclesia, deinde Christus, postmodum vero Propheta loquitur. Domine, exaudi orationem meam, »et clamor meus ad te veniat. Non avertas faciem tuam a me; in quacunque die tribulor, inclina ad me aurem tuam, in quacunque die invocavero te, velociter exaudi me.« Quanto animi affectu [Col. 1272C] Dominum Ecclesia ipsa deprecetur, ipsa verborum replicatio manifestat, in qua unum idemque toties dicitur: »Quia defecerunt, sicut fumus dies mei;« praesens enim vita cito dilabitur et evanescit, praeteritus namque dies, ut fumus deficiens, jam inveniri non potest. Deficiunt, ut fumus, dies sanctorum, quoniam sine lacrymis non poterunt. Summopere ergo deprecandus est Dominus, ut aeternos nobis tribuat, quandoquidem, ad fumi similitudinem, tam cito nostri deficiunt. »Et ossa mea sicut cremium aruerunt.« Ecclesiae namque ossa, apostoli dicuntur, qui in multarum tribulationum frixorio secundum carnem aruerunt. Hoc autem qui non intelligit, craticulae Laurentii recordetur.

»Percussus sum ut fenum.« Olim, inquit, in me [Col. 1272D] juventus florebat, sed senectute veniente, flos juventutis mox excisus decidit. »Et aruit cor meum,« quoniam simul cum juventute omnes corporis vires amisi. »Quia oblitus sum comedere panem meum« Dati, inquit, panis oblitus, interdictum manducavi, quoniam caeteris paradisi lignis omissis, solum vetitum comedi (Gen. III); nisi enim Adam, qui corporis hujus ecclesiastici principium fuit (Gen. I) proprii panis oblitus fuisset, neque primo flore privaretur homo, neque in viribus ullis deficeret.

»A voce gemitus mei adhaesit os meum carni meae.« Cum, inquit, dierum aeternitatem, florisque pulchritudinem, et virium robur amisissem, quid nihil aliud quam dolor et gemitus remansit? Obliti [Col. 1273A] ergo panis, memor pristinaeque felicitatis, poenitere et gemere coepi, soliusque Dei misericordiam implorare. Ad hunc autem gemitum et caro spiritui, et spiritus carni adhaesit, et quae sibi invicem prius ad versabantur, jam concordiam habere coeperunt. Et quoniam, sicut in Evangelio legitur, duo in me consenserant, omnes meas petitiones exaudivit Dominus. Vox Christi.

»Similis factus sum pelicano solitudinis.« Una, inquit, eademque culpa, et tu dierum aeternitatem, Deique imaginem, et similitudinem amisisti, et ego, restaurationis causa, pelicano similis factus sum, qui nullo alio medicamine, nisi proprio sanguine, natos meos vivificavi. Praeterea idololatras immundos, et peccatores in corpus meum, quod est Ecclesia, [Col. 1273B] induxi. Pelicanorum duo genera esse dicuntur: alterum in aquis, alterum in solitudine. Qui vero solitudinem inhabitant, hanc naturam habere perhibentur, ut immundis animalibus, utpote ranis et lacertis, vivant, natosque suos interficiant, et per triduum dolentes seque ipsos vulnerantes, sui sanguinis aspersione, eos iterum ad vitam reducant. Haec autem similitudo satis congrue nostro convenit Salvatori, qui nobis ob primi parentis transgressionem, immortalitatem auferens, et de paradiso ejiciens (Gen. III) mortis nos legibus subdidit. Sed hic noster Pelicanus, natos suos revisitans, per triduum mortis dolore contristatus, (mortis autem non tantum suae quantum nostrae) proprii sanguinis effusione vivificavit. Vide ergo quam pulchre haec similitudo conveniat [Col. 1273C] superioribus. Conquerebatur Ecclesia, omneque genus humanum, et de paradisi expulsione, dierumque brevitate, et virium imbecillitate. Cui sic Salvator dulcissima consolatione respondet: Similis sum Pelicano; ego occidi, et vivere faciam, percussi, et ego sanabo (Deut. XXXII). Ne timeas igitur, homo, quia te iterum ad vitam reducam.

»Factus sum sicut nicticorax in domicilio.« Omnibus quidem notum est quod nicticorax sive noctua a caeteris avibus odio habeatur, quam etiam garrulitate quadam persequuntur, donec in aliquo reponatur loco: Huic autem comparatur Christus, quem usque ad crucem cum magno fremitu Judaei persecuti sunt (Joan. XVIII, XIX). Merito autem crux Christi, domicilium appellatur, quae nobis in frontibus [Col. 1273D] nostrique corporis imprimitur domicilio. Nec mirum, si noctuae assimilatur, qui se etiam vermem vocavit (Psal. XXI).

»Vigilavi.« Quia die tertia resurrexi (I Cor. XV). »Et factus sum sicut passer,« agilis ad volandum »solitarius in tecto,« quoniam nullus mecum in carne coelos ascendit. »Tota die exprobrabant mihi inimici mei,« Judaei videlicet, qui quasi nicticoracem eum persequebantur. »Et qui laudabant me,« manifesta adulatione. »Adversum me jurabant,« id est in ejus interitum conjurationem faciebant. Sed qua ratione?

»Quia cinerem tanquam panem manducabam,« id est, ad pelicani similitudinem, immundos et flagitiosos [Col. 1274A] meo corpori associabam. Unde quidam vini potatorem, et amicum publicanorum (Matth. XI) eum esse dicebant. »Et poculum meum cum fletu miscebam,« quia et pro natorum nece dolebat, et cum illis divinum humanumque cibum communicabat, qui pro peccatis suis assidue flebant. Ex quibus mulier illa peccatrix una fuit, quae pedes ejus lacrymis rigavit (Luc. VII). Vox Ecclesiae:

»A facie irae indignationis tuae, quia elevans allisisti me. Dies mei sicut umbra declinaverunt.« Me, inquit, de limo terrae fecisti (Gen. II), et in angelorum elevans dignitatem, quasi Dominum constitueras, sed praeceptum transgrediendo, tuae indignationis iram incurrens (Gen. III), in terrenam illisus sum debilitatem. Sic ergo a facie irae indignationis [Col. 1274B] tuae, »dies mei sicut umbra declinaverunt,« id est, summa cum festinatione, immortalitate amissa evanuerunt. »Et ego sicut fenum arui.« Vere fenum est populus, »siccatum est fenum, et cecidit flos (Isa. XL),« amisimus florem, redigimur in pulverem. »Tu autem, Domine, in aeternum permanes, et memoriale tuum in generationem, et generationem. Tu exsurgens,« sicut promisisti, »misereberis Sion,« quia pelicani sumpta similitudine, proprio nos sanguine vivificabit (Hebr. IX). »Quia tempus miserendi ejus, quia venit tempus.« Venit, inquit, nostrae redemptionis, tuaeque incarnationis tempus.

»Quoniam placuerunt servis tuis lapides ejus.« Lapides vivi volvuntur super terram; hi autem sunt, [Col. 1274C] de quibus dicitur: »Tempus lapides colligendi, tempus spargendi (Eccle. III).« Prius enim Dominus apostolos collegit (Luc. VI), postea vero ad praedicandum divisit (Marc. XVI). Placeant nobis lapides isti, eorumque soliditatem imitemur. »Et terrae ejus miserabuntur,« terrae namque suae ille miseretur, qui carni suae aeternum praeparat habitaculum. »Et timebunt gentes nomen tuum, Domine.« Quod non in vanum jurare audebunt. »Et omnes reges terrae gloriam tuam,« id est, Filium tuum. »Quia aedificavit Dominus Sion, et videbitur in gloria sua.« Quoniam, sicut ait Apostolus, »cum Christus apparuerit vita nostra, tunc et nos apparebimus cum ipso in gloria (Col. III).«---»Respexit in orationem humilium, et non sprevit preces eorum.« [Col. 1274D] Hujus autem expositio in superficie est. Vox Prophetae:

»Scribantur haec in generatione altera.« In futura scilicet, quam sua Dominus incarnatione respiciet, et visitabit. »Et populus qui creabitur,« aqua baptismatis et Spiritu sancto, »laudabit Dominum. Quia respexit de excelso sancto suo, Dominus de coelo in terram prospexit,« ut ejus sua visitatione misereretur. »Ut audiret gemitus compeditorum.« Patriarchae namque, et prophetae in inferno compediti tenebantur, quorum gemitus sunt exauditi. Erant et illi compediti qui vitiorum catenis ligati diabolum sequebantur. »Ut solveret filios interemptorum.« Non ergo solummodo patres nostri, [Col. 1275A] qui interempti et mortui sunt, compediti erant, sed nos quoque ipsorum vincti eramus. Quis enim solvitur nisi ligatus? vincti ergo eramus siquidem a Domino soluti sumus (Psal. CXXIII). »Ut annuntient in Sion nomen Domini, et laudem ejus in Jerusalem.« Ad hoc, inquit, ex diabolicis laqueis soluti sumus, ut laudem Domini in Ecclesia decantemus.

»In conveniendo populos in unum,« id est, dum in unius fidei unitatem omnes gentes congregabuntur. »Et reges, ut serviant Domino. Respondit ei in via virtutis suae,« id est in opere praedicationis quae, secundum Apostolum, Dei virtus appellatur (Rom. I). »Paucitatem dierum meorum nuntia mihi.« Cui respondit: Jerusalem. Nam cum appropinquaret [Col. 1275B] Dominus Jerusalem, quasi dierum paucitatem ab eo interrogaret, sic flendo respondit: »Quia si cognovisses, et tu, quoniam venient dies in te, et circumdabunt te inimici tui vallo etc.,« (Luc. XIX). Sic ergo suorum dierum paucitatem ei praenuntiant. Apostropha:

»Ne revoces me in dimidio dierum meorum.« Sed permitte me, non tantum mediare, verum etiam in tuo servitio continuare. Sive, ne revoces me de hac vita, praeoccupatum aliquo judicio, ante terminum praedestinatum. Quod quidem pertimescens ait: »Ego dixi in dimidio dierum meorum, vadam ad portas inferi (Isa. XXXVIII).«---»In generationem, et generationem anni tui.« Tui, inquit, sunt anni, dies, et tempora, et menses, cunctaque tuae voluntati [Col. 1275C] obsequuntur. »Initio tu, Domine, terram fundasti, et opera manuum tuarum sunt coeli.« Hoc autem secundum litteram verum est. Quod et super Ecclesia et apostolis intelligi potest. »Ipsi peribunt,« quoniam in melius mutabuntur, »tu autem permanebis,« qui mutari non potes. »Et omnes ut vestimentum veterascent,« carne dissoluta. »Et sicut opertorium mutabis eos,« ut a vitiorum sorde mundati, pulchriores fiant. »Et mutabuntur,« ad aeternitatem. »Tu autem idem ipse es,« penitus incommutabilis. »Et anni tui non deficient. Filii servorum tuorum habitabunt,« Ecclesiam, jam coelis quodammodo commutatis. »Et semen eorum in saecula dirigetur,« nunquam enim sanctorum opera depravantur.



EXPOSITIO PSALMI CII.
[Col. 1275D]

»Benedic, anima mea, Domino, et omnia quae intra me sunt, nomini sancto ejus.« Vox Ecclesiae: Non enim labiis tantum, verum etiam anima et corde, mente et intellectu, cunctisque viribus Dominum benedicere, et laudare debemus. »Benedic, anima mea Domino, et noli oblivisci omnes retributiones ejus.« Quis enim Dei beneficia numerare potest? Solem namque et lunam, ignem et aquam, et caeteras creaturas in obsequium nostrum creavit. Haec tamen nihil sunt, si futuris bonis comparentur. »Qui propitiatur omnibus iniquitatibus tuis.« Expositio: »Qui sanat omnes infirmitates tuas,« quibus vel corpus, vel anima debilitatur. »Qui [Col. 1276A] redimit de interitu vitam tuam,« quam diabolus comprimebat. »Qui coronat te in misericordia,« dans prius misericordiae fortitudinem, ut demum tribuat et coronam. »Qui replet in bonis desiderium tuum,« pravis cogitationibus evacuatum.

»Renovabitur, ut aquilae, juventus tua.« Aquila namque ad senectutem deveniens, a solis caloribus plumis amissis, in frontem aliquem dilapsa, in juventutem reparatur. Sic autem et sancta Ecclesia, solis justitiae accensa caloribus, in fonte baptismatis submersa, veterem hominem exuta, novi induit juventutem. Renovabitur autem, et in judicio, primitiva resumpta imagine.

»Faciens misericordias Dominus, et judicium omnibus injuriam patientibus: notas fecit vias suas [Col. 1276B] Moysi, et filiis Israel voluntates suas.« Misericordia quidem fecit, quod mundum redemit (Gal. III); judicium autem fecit, quia innocentes vindicabit. Unde Apostolus. »Mihi, inquit, vindictam, et ego retribuam, dicit Dominus (Rom. XII).« Ejus vias cognovit Moyses, id est apostoli, qui aquatici piscatores et baptizatores fuerunt. Filii autem Israel ejus voluntates cognoscunt, hoc est viri sancti, qui eum mentis oculis contemplantur. »Non in perpetuum irascetur? Quoniam miserator, et misericors est patiens et multum misericors. Neque in aeternum comminabitur,« quoniam sicut scriptum est: »cum pateretur, non comminabatur (I Petr. II).«---»Non secundum peccata nostra fecit nobis.« Cum enim digni essemus morte, pro nobis subiit mortem. [Col. 1276C] »Neque secundum iniquitates nostras retribuit nobis,« ad meliora conversi fuerimus.

»Quoniam secundum altitudinem coeli a terra corroboravit misericordiam suam super timentes se.« A Deo namque confirmata est in sanctis misericordia Dei, ut super coelos delati, angelis associentur. »Quantum distat ortus ab occidente, longe fecit a nobis iniquitates nostras,« ut enim mortuus a vivo, sic justus differt ab iniquo. »Quomodo miseretur pater filiorum misertus est Dominus timentibus se,« verberibus castigando, non telis mortificando. »Quoniam ipse cognovit figmentum nostrum,« quod figuli, vasis recta comparatur, Cognovit quidem, quoniam servi formam recepit (Phil. II). »Recordatus est, quoniam pulvis sumus,« [Col. 1276D] quem nisi suae misericordiae aquis irrigasset, a quolibet ventorum flamine projiceretur. Homo sicut fenum, qui facile privatur floribus: »Dies ejus tanquam flos agri, sic efflorebit,« non longo temporis spatio. »Quoniam spiritus pertransibit in illo. et non subsistet, non cognoscet amplius locum suum,« simul enim cum spiritu, et vigor amittitur et possessio. »Misericordia autem Domini ab aeterno; et usque in aeternum, super timentes eum, et justitia in filios filiorum in his qui servant testamentum ejus.« Filiorum quippe Dei filii sunt quicunque apostolos imitantur. Unde Apostolus ait: »Filioli mei, quos iterum parturio, donec Christus formetur in vobis (Gal. IV).«---»Et memores sint mandatorum [Col. 1277A] ipsius,« non ad legendum, sed ad faciendum, quoniam, ut Apostolus ait: »Non auditores legis justificabuntur apud Deum, sed factores (Rom. II).«

»Dominus in coelo paravit sedem suam.« Quia resurgens a mortuis coelos ascendit (Marc. XVI). Sive in coelo, hoc est in apostolis, quoniam »anima justi, sedes est sapientiae (GREG. hom. 33).«---»Et Regnum ipsius omnibus dominabitur.« Principes namque regni ipsius, quod est Ecclesia, apostoli sunt, qui caeteras gentes judicabunt. »Benedicite Dominum, omnes angeli ejus,« doctores, qui eum annuntiatis. »Potentes virtute,« quia nos confirmant, »Facientes verbum illius ad audiendam vocem sermonum,« qui ad hoc praedicatis, ut ipsius praecepta custodiantur.

[Col. 1277B] »Benedicite Dominum, omnes virtutes ejus,« angelorum et hominum. »Ministri ejus qui facitis voluntatem ejus.« Hic autem iniquorum benedictio refutatur. »Benedicite Domino omnia opera ejus.« Nunquid lapides, et ligna Dominum benedicere possunt? possunt utique. Lapides namque benedicunt Dominum, quando nos in hac creatura benedicimus Dominum. »In omni loco dominationis ejus,« immensus est Dominus (Psal. CXII), immensa ergo sit laus, et benedictio. »Benedic,« et tu »anima mea Domino,« ut et ipse te aeterna benedictione remuneret.



EXPOSITIO PSALMI CIII.

»Benedic, anima mea, Domino. Domine, Deus meus, magnificatus es vehementer.« Vox Prophetae: [Col. 1277C] Quoniam quidem vehementer magnificatus est Dominus, vehementer laudetur ab omnibus.

»Confessionem, et decorem induisti.« Qui enim Judaeorum vituperatione carnisque infirmitate quondam circumdatus fuit (Matth. XXVII), nunc angelorum et hominum laude stipatur, aeternoque decore et claritate illucescit. »Amictus lumine, sicut vestimento.« Cum enim sicut sol in regno Dei sancti refulgeant (Matth. XIII), quis ipsius Salvatoris claritatem verbis aperiat?

»Extendens coelum sicut pellem.« Facile namque, et sine omni difficultate, altam coeli rotunditatem ipse extendit, atque peregit. Ejus enim dicere, facere est. »Qui tegis aquis superiora ejus.« Unde scriptum est: »Et divisit aquas quae erant super [Col. 1277D] firmamentum ab his quae erant sub firmamento (Gen. I).« Hoc autem, si mystice intelligatur, coeli apostolos figurabant, qui, quoniam novi utres erant, ad novum vinum capiendum in tantum extenti sunt ut totius vineae vindemiam ipsi reciperent (Marc. XVI). Quidquid enim novae et veteris legis habemus, eis propinantibus, potavimus. Per horum superiora prophetas signavit, qui, altiori tempore nati fuerant. Ili autem tanta aquarum tegebantur profunditate ut nullus super eos navigare posset, sed quia Petrus, sicut piscator (Matth. IV) aquarum omnium peritus fuerat, transfretandi nobis iter aperuit. »Qui ponis nubem ascensum tuum.« Sicut scriptum est: »Et cum hoc dixisset, videntibus illis elevatus est, et [Col. 1278A] nubes suscepit eum ab oculis eorum (Act. I).«---»Qui ambulas super pennas ventorum,« nullus enim ventorum ibi unquam ascendit, ubi Christus delatus est.

»Qui facis angelos tuos spiritus.« Quando enim ad Mariam Gabrielem misit, de spiritu quidem angelum fecit. »Et ministros tuos ignem urentem.« Ministri quippe Dei, non solum angeli, verum etiam omnes doctores dici possunt. Qui ideo ignis vocantur, quoniam alios illuminant. »Qui fundasti terram super stabilitatem suam.« Stabilitas quidem, et fundamentum Ecclesiae Christus est (Psal. LXXXVI), super quem fundata, non inclinabitur in saeculum saeculi, sed semper ad altiora virtutum conscendet.

»Abyssus sicut vestimentum amictus ejus.« Quid [Col. 1278B] per abyssum nisi Novi Veterisque Testamenti intelligentia? Tali autem veste Ecclesia circumdata, in nullum latus cadere potest; haec enim lorica nullis adversariorum telis perforari valet (Matth. XVI). »Super montes stabunt aquae.« Quid per montes, nisi doctores; quid vero per aquas, nisi pecatores intelligimus? Stabant igitur supra montes aquae, quando iniquorum turbulenta commotio, diabolico turbine exagitata in sanctos insurgebat; illi autem utriusque abyssi scuto muniti, clara tuba personantes, omnes aequoris minas mitigabant. Hoc est quod sequitur:

»Ab increpatione tua fugient.« Dicebant enim: »Poenitentiam agite (Matth. III).« Itemque: »Nisi poenitentiam egeritis, moriemini (Luc. XIII).« Et [Col. 1278C] rursum: »Jam securis ad radicem arboris posita est (Matth. III).« Ab hac autem increpatione fugiebant aquae, quando vana deorum religione omissa sese Domino gentes subjiciebant. »A voce tonitrui tui formidabunt.« Vox autem tonitrui apostolorum est praedicatio, quae simul cum sono fulgorem humanis pectoribus inferens et timorem, ipsum diabolum gladio spiritus interficiebat.

»Ascendunt montes.« Decrescentibus aquis. Credentibus namque turbis, crescebant Ecclesiae. »Et descendunt campi,« quoniam vanis saeculi dignitatibus derelictis, sub Christo jugo populi humiliantur. »In locum quem fundasti eis. Terminum posuisti quem non transgredientur.« Qui enim furatur terminum illum transgreditur, quo dictum est: »Non [Col. 1278D] lurtum feceris (Exod. XX).« Unde et transgressores dicuntur. Est autem, alius terminus quem nullo modo transgredi licet, unitatis videlicet trinitatisque fides. Hoc autem etiam de uniuscujusque oblitu intelligi potest. »Neque convertentur operire terram,« ut corruptibilis carnis sequantur voluptates, sed solas nuptiales vestes sibi parabant.

»Qui emittis fontes in convallibus,« baptismum, et doctores in Ecclesiis. »Inter medium montium pertransibunt aquae.« Per medium Ecclesiarum, quatuor Evangeliorum flumina discurrent. »Potabunt omnes bestiae agri;« quippe Dei nos omnes bestiae sumus. Ad hanc ergo aquam curramus, quae sine pretio cunctis tribuitur. »Exspectabunt onagri [Col. 1279A] in siti sua,« non enim solis sapientibus, verum etiam insipientibus haec aqua ministratur. Unde Apostolus: »Judaeis, inquit, et gentibus, Graecis ac barbaris, sapientibus et insipientibus debitor sum (Rom. I).«

»Super ea volucres coeli habitabunt.« Volucres coeli apostoli sunt, qui virtutum pennis caeteros volare docent. Hi autem super montes et valles habitant, quoniam in omnibus Ecclesiis tenent principatum. »De medio petrarum dabunt voces.« In medio Ecclesiae aperient os suum (Eccli. XV), ut Paulus in Corintho, Petrus in Roma.

»Rigamus montes de superioribus suis.«---»Repleti sunt omnes Spiritu sancto (Act. II).«---»De fructu operum tuorum satiabitur terra.« Divinis namque [Col. 1279B] beneficiis pascitur Ecclesia. »Producens fenum jumentis.« Tu, inquit, terram satias, ipsa autem jumentis tuis fenum producit, quoniam, et cibo corporali apostolos pascit, et florum pulchritudine eos delectat. Unde Apostolus ait: »Si nos vobis spiritualia seminavimus, magnum est, si nos carnalia vestra metamus (I Cor. IX).« Confirmatio: »Et herbam servituti hominum.« Quos jumenta dixit, hominum servitutem appellat. Haec enim jumenta, nobis ad serviendum data, viaticum, peregrinantibus cibum, plenasque de quinque panibus et duobus piscibus clitellas asportant. Dignum est ergo ut jumenta conducat qui absque jumentis vivere nequeunt. »Ut educas panem de terra.« Terra namque de terra panem eduxit, quando fidei corroborationem, [Col. 1279C] ipsumque panem vivum, qui de coelo descendit (Joan. VI), ab apostolis quidem Ecclesia recepit. »Et vinum quod laetificat cor hominis,« Scripturarum profunda mysteria, ipsiusque Salvatoris sanguinem apostolicis manibus divina benedictione consecratum significat.

»Ut exhilaret faciem in oleo.« Ecclesiae namque facies, et pulchritudo, spirituali oleo et salubri unctione laetificatur, quia apostolorum credidit verbis. »Et panis cor hominis confirmet.« Ideo enim quotidianum panem semper deposcimus; ut mens nostra firmata, nullis succumbat tentationibus. »Saturabuntur ligna campi.« Campus iste Ecclesia intelligitur, quem apostoli colentes, multa arborum genera in eo plantaverunt quae supradicto pane reficiuntur. [Col. 1279D] In hoc autem deficiunt, qui litterae sunt amatores. »Et cedri Libani, quas plantavit,« id est illi qui meritis altiores sunt, sive reges et principes saeculi dignitatibus praediti.

»Illic passeres nidificabunt.« Per passeres, fidelium pauperum multitudo designantur. Hi autem aedificant in cedris, quando in divitum possessionibus cellulas suas inhabitant. Quod de monachis quidem apertissime intelligi potest.

»Herodii domus dux est eorum.« Herodius, avis quaedam est. Hujus autem domus petra est; atque petra Christus est (I Cor. X), quem ducem« qui sequitur, non ambulat in tenebris, sed habebit lumen vitae (Joan. VIII).«---»Montes excelsi« sunt refugium [Col. 1280A] cervis, cervi apostoli, agiles ad currendum et Evangelium nuntiandum, qui serpentes tollant, quibusque nunquam mortifera nocebunt (Marc. XVI). His autem montes, Novum et Vetus Testamentum, et ipsi coeli refugium sunt. »Petra refugium herinaceis,« herinaceus, animal quoddam est spinarum densitate circumdatum; his autem illa Petra refugium est, quae ait: »Non veni vocare justos, sed peccatores ad poenitentiam (Matth. IX).«

»Fecit lunam in tempore, sol cognovit occasum.« Eo namque tempore, quo sol justitiae pro totius mundi salute in cruce obdormivit (I Joan. II), de latere ipsius fabricata est Ecclesia, quem Adam praefiguravit, de cujus latere dormientis una costa subtracta, formata est Eva (Gen. II). Apostrophe: »Posuisti [Col. 1280B] tenebras, et facta est nox.« In Christi namque passione tenebrae factae sunt, quando verum lumen in Judaea occidit (Matth. XXVII). Et facta est nox, quae Judaeorum populorum excaecavit. »In ipsa pertransibunt omnes bestiae silvae,« transeunt ergo, per Judaeam, quoniam illa Judaeorum nox nondum est illuminata, »et catuli leonum,« bestiae silvae, leo leonumque catuli, Beelzebub daemoniorum principe (Matth. XII) cum omnibus subjectis; hi autem per eos transeunt, qui, Christo resurgente in nocte perstiterunt. »Rugientes, et rapiant,« sicut scriptum est: »Inimicus noster diabolus, tanquam leo rugiens circuit quaerens quem devoret (I Petr. V).« »Et quaerant a Deo escam sibi,« id est suae voluntatis effectum. Quaesierunt Job (Job I), sed minime [Col. 1280C] devorare potuerunt. Vae tibi Juda, qui eorum esca fuisti (Matth. XXVII). Potest autem et de apostolis hoc intelligi, qui, Christo Domino crucifixo, multis modis ab inimicis tentati fuerunt, in tantum ut ille, qui fortior videbatur et caeteros confirmare debebat, ter eum negaret (Matth. XXVI). Ortus est sol, resurrexit Dominus (Marc. VI), et congregati sunt undecim discipuli in Galilaea.

»Et in cubilibus suis collocabuntur.« Petrus in Roma, Joannes in Epheso, Thomas in India. Sive etiam, in coelestibus habitaculis, non in foveis quas eis diabolus apparabat. »Exibit homo ad opus suum.« Quoniam quidem nox praecessit, justitiaeque sol exortus est, praecingant se apostoli ad praedicationis operationem, ut per omnes fines terrae sonus eorum [Col. 1280D] audiatur (Marc. XVI). »Et ad operationem suam usque ad vesperam,« id est usque ad terminum vitae, sive saeculi consummationem. Exclamatio:

»Quam magnificata sunt opera tua, Domine!« Homo, inquit, ad opus suum exiit; a piscatoribus capiuntur urbes; a rusticano exercitu superantur reges. »Omnia in sapientia fecisti,« non armis saecularibus, non tyrannorum multitudine, sed morte Filii tui, »per quem omnia facta sunt (Joan. I);« mundum convertisti. »Impleta est terra possessione tua,« quae nuper ab inimicis possidebatur.

»Hoc mare magnum, et spatiosum manibus.« Tibi soli deservit. Manibus quidem est mundus spatiosus, id est gentium diversitatibus; alia est enim manus [Col. 1281A] Graecorum, alia Latinorum. »Illic reptilia, quorum non est numerus,« ubi sunt »animalia pusilla cum magnis.« Hoc enim secundum litteram verum est. Animalia tamen pusilla et magna, perfecti et imperfecti, sapientes et insipientes, divites et pauperes intelligi possunt. »Illic naves pertransibunt;« hic enim Petrus, et Andreas, et filii Zebedaei navigarunt. Navis in hoc loco humana caro intelligitur. Necnon, et »draco, iste, quem formasti ad illudendum ei.« Hic autem draco, malignus spiritus est, qui de paradiso in hunc mundum dejectus (Apoc. XII), et decipit et decipitur, illudit et illuditur: Evam decepit (Gen. III), sed a Maria illusus est (Luc. I). Praeterea, quicunque Jacob fuerit ei multis modis illudere poterit. »Omnia a te exspectant, ut des illi escam in [Col. 1281B] tempore.« Omnes enim ille pascit, »qui super bonos et malos solem suum oriri facit, et super justos et injustos pluit (Matth. V).« Quod autem hoc ordine discretisque temporibus faciat omnibus notum est. Dabit etiam escam in tempore, quia fructum suum reddet in tempore suo. »Dante te illis colligent.« ---»Omni enim datum optimum, et omne donum perfectum desursum est (Jac. I).«---»Apariente te manum tuam,« id est copiam plenitudinis tuae, »omnia implebuntur bonitate,« quibus tanta manus aperta fuerit. »Avertente autem te turbabuntur,« illi videlicet, quibus aversus fueris. »Auferes spiritum eorum, et deficient,« spiritus hominum vita est, qua ablata sit eclipsis. »Et in pulverem suum revertentur,« sicut scriptum est: »Terra es, et in [Col. 1281C] terram ibis (Gen. III).«---»Emitte Spiritum tuum,« qui auferri non potest, »et creabuntur« in fidei firmitatem. »Et renovabis faciem terrae,« id est hominis imaginem, quae in Adam deperierat. Ego autem dicam: »Sit gloria Domini in saeculum. Laetabitur Dominus in operibus suis.« Quae jam sibi servire incipiunt. »Qui respicit terram, et facit eam tremere.« Beatus ille qui sic respicere, ut peccata sua compunctus, tremiscat. Qui tangit montes, et fumigat calidum est. Fumigant ergo montes, qui sancti Spiritus ardore ebulliunt. »Cantabo Domino in vita mea, psallam Deo meo, quandiu sum jucundum, et acceptabile est ei eloquium meum. Deficiant peccatores a terra,« id est a terrenis cupiditatibus, et spiritui deserviant. »Et iniqui, ab iniquitate sua. [Col. 1281D] Ita »ut non sint« iniqui, sed justi. »Benedic, anima mea, Domino.« Omni tempore hic psalmus cantetur, quoniam quidem finiri non potest. Ubi enim finis putatur, ubi principium repetitur, revolvatur ergo Dei benedictio, et nunquam ad finem perducatur.



EXPOSITIO PSALMI CIV.

»Confitemini Domino.« Vox Prophetae: Confitemini Domino peccata vestra. »Et invocate nomen ejus,« ut vobis misereatur. »Annuntiate inter gentes opera ejus,« quia non Judaeorum Deus tantum. »Cantate ei,« ore, et corde. »Et psallite ei,« in operatione. »Narrate omnia mirabilia ejus,« vobis manifesta. »Laudamini in nomine sancto ejus,« non in operibus vestris. Laetabitur, in Domino, »cor [Col. 1282A] quaerentium Dominum. Quaerite Dominum« non saeculi honores. »Et confirmamini,« in fide et dilectione. »Quaerite faciem ejus semper,« quomodo eum videre possitis. »Mementote mirabilium ejus, quae fecit,« in Aegypto. »Et prodigia, et judicia oris ejus« quae nunquam mentiuntur, mementote quia estis, semen Abrahae servi ejus, sic tamen si ejus opera facitis. »Filii Jacob electi ejus,« secundum illud: »Jacob dilexi, Esau odio habui (Malac. I).« »Ipse autem est Dominus Deus noster,« quia non nullum alium adoramus. »In universa terra judicia ejus,« ipse enim, et vivos et mortuos judicabit (II Tim. IV). Hic autem, qui talis est, »memor fuit in saeculum testamenti sui, verbi scilicet, quod mandavit in mille generationes.« Quis hujus versiculi [Col. 1282B] cognoscit sacramentum? forsitan idcirco mille dixit, quod in millesima Abraham generatione, quae per maxime distat, hujus saeculi finis misit constitutus. »Quod disposuit ad Abraham,« dicens ei: »Patrem multorum gentium te constituam (Gen. XVII).« »Et juramentum suum ad Isaac.«---»In semine tuo benedicentur omnes gentes (Gen. XXVI).«---»Et statuit illud Jacob in praeceptum, et Israel in testamentum aeternum, dicens: Tibi dabo terram Chanaan,« hoc autem est quod disposuisti ad Abraham. »Funiculum haereditatis vestrae,« loci temporisque quantitatem. »Cum essent numero brevi paucissimi, et incolae ejus,« etsi pauci et inquilini essent, tantae tamen promissioni crediderunt. »Et pertransierunt de gente in gentem, et de regno ad populum alterum. [Col. 1282C] Non reliquit hominem nocere eis,« ut Pharaonem in Saram. »Et corripuit pro eis reges,« dicens: »Nolite tangere christos meos, et in prophetis meis nolite malignari.« Similiter autem, et illi a Domino custodiuntur, qui in terram viventium per multas tribulationes proficiscuntur. »Et vocavit famem super terram, et omne firmamentum panis contrivit.« »Hoc autem fuit in tempore Jacob (Gen. XLII).« »Misit ante eos virum,« priusquam in Aegyptum pervenirent (Gen. XLVI).«---»In servum venundatus est Joseph,« Ismaelitis a fratribus suis (Gen. XXXVII). »Humiliaverunt in compedibus pedes ejus,« quoniam adulterium perpetrare noluit, »ferrum pertransiit animam ejus,« id est dolor mortisque timor. »Donec veniret verbum ejus,« quo somnia exposuit. [Col. 1282D] »Eloquium Domini inflammavit eum,« id est spiritus prophetiae. »Misit rex,« ministros suos. »Et solvit eum,« de carcere in quo tenebatur. »Princeps populorum, et dimisit eum. Constituit eum dominum domus suae, et principem omnis possessionis suae. Ut erudiret principes ejus, sicut semetipsum, et senes ejus prudentiam doceret. Et intravit Israel in Aegyptum, et Jacob accola fuit in terra Cham. Et auxit Dominus populum suum vehementer. et firmavit eum super inimicos ejus,« in multis plagis verberans Aegyptum. »Convertit cor eorum, ut odirent populum ejus, et dolum faceret in servos ejus.« Haec autem ideo facta sunt, ut tanta amaritudine delibata beneficia, quae sequuntur, sint nobis [Col. 1283A] dulciora. »Misit Dominus Moysen servum suum, et Aaron quem elegit ipsum. Posuit in eis verba signorum suorum, et prodigia eorum in terra Cham.« Moyses, et Aaron apostolos designant, quos ad nostrae servitutis solutionem Dominus misit, qui signis multis atque prodigiis in universo mundo claruerunt. »Misit tenebras, et obscuravit eos,« ut oculorum lumine amisso, suae mentis cognoscerent caecitatem; hoc autem eis occidebat, qui ab apostolis praedicati, se errasse confitebantur. »Et non exacerbavit sermones suos,« sed veritati acquievit. »Convertit aquas eorum in sanguinem,« quoniam hujus saeculi sapientia, quasi venenum et peccatum a sanctis reputatur (I Cor. III). »Et occidit pisces eorum,« ut mortui mundo Domino viverent. »Edidit terra [Col. 1283B] eorum ranas,« id est haereticorum loquacitatem, qui sola voce sine ratione sanctis resistebant. In penetralibus regum ipsorum, in quibus, uti mos est, oblectaminis gratia confabulabantur.

»Dixit et venit coenomyia, et ciniphes in omnibus finibus eorum.« Nam qui veritati credere noluerunt, tradidit eos Dominus in reprobum sensum. Coenomyia, et ciniphes eos persequitur, qui semper a luxuria et curiositate stimulantur. »Posuit pluvias eorum grandinem,« quoniam poetarum doctrina potius mortem quam salutem inferebat. »Ignem comburentem in terra ipsorum.« Ut enim apostolorum ignis illuminat ita haereticorum exurit. »Et percussit vineas eorum, et ficulneas eorum, et contrivit lignum finium eorum. Dixit, et venit locusta, et bruchus cujus non [Col. 1283C] erat numerus, et comedit omne fenum in terra eorum, et comedit omnem fructum in terra eorum. Et percussit omne primogenitum in terra eorum primitias omnis laboris eorum.« Hoc autem ideo scripta sunt, ut quicunque Dei voluntati resistit, se multis doloribus periturum cognoscat.

»Et eduxit eos cum argento et auro.« Quamvis enim Aegyptum fugiamus, aurum tamen et argentum oblivisci non debemus. Habent enim et quidam pagani aurum et argentum, quia humiles, veraces, et casti inveniuntur; hi autem, quoniam Dei cognitionem non habentes idola colunt, evitandi a nobis sunt; humilitas tamen, veritas, et castitas spernenda non est. »Et non erat in tribubus eorum infirmus.« Videamus ergo et nos, qui Aegyptum fugientes ad [Col. 1283D] nostrae promissionis terram festinamus, ne infirmitate gravati in itinere moriamur. »Laetata est Aegyptus in profectione eorum, quia incubuit timor eorum super eos.« Hoc autem maxime de Judaeorum sacerdotibus intelligitur, qui usque adeo populum incitabant, donec de civitatibus apostoli pellerentur, quos ideo metuebant, quoniam si populus converteretur, omne oblationis lucrum sese amittere sciebant. »Expandit nubem in protectionem eorum, et ignem ut luceret eis per noctem,« per ignem, et nubem, Spiritum sanctum demonstrat, qui eos, et a vitiorum aestu defendebat, et in interiori homine illuminabat. »Petierunt, et venit coturnix, et pane coeli saturavit eos.« Habemus autem et nos coturnices, [Col. 1284A] carnem videlicet nostri Salvatoris, habemus et panem vivum, qui de coelo descendit (Joan. VI). »Diripuit petram, et fluxerunt aquae.« Nostra quoque petra, lancea percussa, sanguinem nobis producit et aquam (Joan. XIX).

»Abierunt in sicco flumina.« Similiter autem et per aridas gentes, baptismus et Evangelium. Sed cur hoc? »Quoniam memor fuit verbi sancti sui, quod habuit ad Abraham puerum suum.«---»In semine tuo benedicentur omnes gentes (Gen. XXVI).« Unde Apostolus: »Non dixit, et seminibus quasi in multis; sed quasi in uno, et semini tuo, qui est Christus (Gal. III).«---»Et eduxit populum suum in exsultatione, et electos suos in laetitia, et dedit illis regiones gentium et labores populorum possederunt.« [Col. 1284B] Si quis igitur in laetitia venerit, et nullis saeculi contristabitur adversis, iste in regionibus illis habitabit, ex quibus maligni spiritus sunt expulsi. »Ut custodiant justificationes ejus, et legem ejus exquirant.« Hoc audiant monachi, qui ideo in monasteria introducuntur, ut cunctis sollicitudinibus adjectis solius Dei lege et servitio perfruantur.



EXPOSITIO PSALMI CV.

»Confitemini Domino quoniam bonus.« Vox Prophetae: »Quoniam in saeculum misericordia ejus.« In hoc ergo saeculo fiat confessio, in quo et misericordia fieri potest, in inferno enim nulla est redemptio (Luc. XVI). »Quis loquetur potentias Domini,« quis eum, inquit, ad plenum laudare valebit? »Et auditas faciet omnes laudes ejus;« sicut enim ipse [Col. 1284C] immensus est, ita et laus ejus finiri non potest. »Beati qui custodiunt judicium, et faciunt justitiam in omni tempore.« Judicium enim Domini est: »Diliges Dominum Deum tuum ex toto corde tuo, et proximum tuum sicut teipsum;« hoc autem, sicut ipse ait, »est maximum et primum mandatum (Matth. XXII),« et qui custodierit hoc, procul dubio beatus erit. »Et faciunt justitiam in omni tempore,« id est qui nunquam ab ejus justificationibus separantur.

»Memento nostri, Domine, in beneplacito populi tui.« Tali, inquit, modo sis memor nostri, ut bene placeat populo tuo, qui nos sumus. Sive, in beneplacito populi tui, ut inter eos sim qui bene in Novo Testamento tibi placebunt. »Visita nos in salutari [Col. 1284D] tuo,« id est, in Filio tuo. »Ad videndum in bonitate electorum tuorum,« ut nosmetipsos in ea perfectione videamus, in qua electi tui consistunt. »Ad laetandum in laetitia gentis tuae,« ut qui nunc eum futurum esse pronuntiamus, cum populo innovato quando venerit, in eadem redemptionis laetitia gaudeamus, »et lauderis« a nobis quoque »cum« caetera »haereditate tua.«

»Peccavimus cum patribus nostris.« Confitemur, Domine, quoniam »injuste egimus, et iniquitatem fecimus. Patres nostri in Aegypto non intellexerunt mirabilia tua,« viderunt quidem (Exod. VII, VIII, IX, X, XI), sed non intellexerunt, erant enim in Aegypto suaeque mentis caecitate, peccaverunt. Ergo »non [Col. 1285A] fuerunt memores multitudinis misericordiae tuae. Et irritaverunt« eum »ascendentes in mare Rubrum, et salvavit eos propter nomen suum, ut notam faceret potentiam suam, et increpuit mare Rubrum, et exsiccatum est, et eduxit eos in abyssum sicut in desertum. Et salvavit eos de manu odientium, et redemit eos de manu inimici, et operuit aqua tribulantes eos, unus ex eis non remansit, et crediderunt verbis ejus, et laudaverunt laudem ejus.« Hoc autem, et in Ecclesia fit, quando nobis baptismum transeuntibus, perit diabolus cum omni suo comitatu. »Cito fecerunt, obliti sunt operum ejus.« Ideo enim cito fecerunt, quia cito defecerunt. Hoc enim locutionis modo illi arguuntur, qui inceptum opus ante tempus omittunt. »Et non sustinuerunt consilium [Col. 1285B] ejus, et concupierunt concupiscentiam in deserto, et tentaverunt Deum in inaquoso, et dedit eis petitiones ipsorum, et misit saturitates in animas eorum, et irritaverunt Moysen in castris, Aaron sanctum Domini. Aperta est terra, et deglutivit Datan, et operuit super congregationem Abiron, et exarsit ignis in synagoga eorum, flamma combussit peccatores.« Nullus ergo in Dei sacerdotes insurgat, ne forte et sibi idem contingat. »Et fecerunt vitulum in Horeb, et adoraverunt sculptile, et mutaverunt gloriam suam in similitudinem vituli comedentis fenum,« qui, inquit, in Domino gloriari debuerant (II Cor. X), in vitulo gloriabantur (Exod. XXXII). Sed, si sese fenum esse intelligerent, quod a vitulo devoratur, fortasse [Col. 1285C] suum fugerent inimicum. »Obliti sunt Deum qui salvavit eos,« qui »fecit magnalia in Aegypto, mirabilia in terra Cham, terribilia in mari Rubro. Et dixit ut disperderet eos, si non Moyses electus ejus stetisset in confractione in conspectu ejus.« In magna veneratione habendi sunt sacerdotes, qui iram Dei frangere possunt. »Et avertit iram ejus ne disperderet eos, et pro nihilo habuerunt terram desiderabilem,« quoniam in eam intrare nequierunt (ibid.), »non crediderunt verbo ejus, et murmuraverunt in tabernaculis suis, non exaudierunt vocem Domini. Et elevavit manum suam super eos, ut prosterneret eos in deserto, et ut dejiceret semen eorum in nationibus, et dispergeret eos in regionibus. Et initiati sunt Beelphegor,« Deum montium, »et comederunt sacrificia mortuorum, et irritaverunt eum in adinventionibus [Col. 1285D] suis, et multiplicata est in eis ruina, et stetit Phinees et placavit,« occidens adulteros. »Et cessavit quassatio.« Sic ergo et episcopus surgat, stet, evaginet gladium spiritus, quod est verbum Dei (Ephes. VI), et destruat fornicationem, ut ei hoc ad justitiam deputetur. »Et irritaverunt eum ad aquas contradictionis, et vexatus est Moyses propter eos, quia exacerbaverunt spiritum ejus, et distinxit in labiis suis.« Pro eis, inquit, orationem fecit, ut ab irritationis peccato solverentur. »Non disperdiderunt gentes quas dixerat Dominus illis:« Nos autem superbiam, luxuriam, avaritiam caeterasque gentes destruamus, quas nobis Dominus perdere jussit (Matth. V). »Et commisti sunt inter gentes, et didicerunt [Col. 1286A] opera eorum, et servierunt sculptilibus eorum, et factum est illis in scandalum. Et immolaverunt filios suos et filias suas daemoniis, et effuderunt sanguinem innocentem, sanguinem filiorum suorum et filiarum suarum, quas sacrificaverunt sculptilibus Chanaan. Et interfecta est terra in sanguinibus, et contaminata est in operibus eorum, et fornicati sunt in adinventionibus suis.« Est ergo fornicatio etiam in pravis intellectibus. Unde malos praedicatores verbum Dei adulterantes Apostolus dicit (II Cor. II). »Et iratus est furore Dominus in populum suum, et abominatus est haereditatem suam. Et tradidit eos in manus gentium, et dominati sunt eorum qui oderunt eos, et tribulaverunt eos inimici eorum, et humiliati sunt sub manibus eorum. Saepe liberavit eos; ipsi autem [Col. 1286B] exacerbaverunt cum in consilio suo,« prava cogitantes »Et humiliati sunt in iniquitatibus suis, et vidit Dominus cum tribularentur, et audivit orationes eorum.« Nulla unquam peccatoribus desperationis datur occasio. »Et memor fuit testamenti sui,« id est, promissionis Abrahae (Gen. XXII), »et poenituit eum secundum multitudinem misericordiae suae,« ut enim irascitur irascenti, ita poenitet poenitenti, non enim poenitet vel irascitur, irae tamen, et poenitentiae in eo officium invenimus, cum ergo punit, iratus; cum autem miseretur, misericors appellatur. »Et dedit eos in misericordias, in conspectu omnium qui ceperant eos; salvos fac nos, Domine Deus noster,« quos multo majori pretio redemisti. »Et congrega nos de nationibus,« ut simul in unam coelestem [Col. 1286C] sedem conveniamus, sive, in Ecclesiae unitatem. »Ut confiteamur nomini sancto tuo, et gloriemur in laude tua. Benedictus Dominus Deus Israel a saeculo et usque in saeculum, et dicat omnis populus: Fiat, fiat.«



EXPOSITIO PSALMI CVI.

»Confitemini Domino quoniam bonus, quoniam in saeculum misericordia ejus.« Vox Prophetae: »Dicant nunc qui redempti sunt a Domino.« Quid dicant? hanc confessionem. »Quos redemit de manu inimici.« Proprio namque sanguine redemit nos Dominus de diaboli potestate (Col. I). »Et de regionibus congregavit eos.« Judaei enim atque gentiles, Aegyptii et Britanni ex tam diversis regionibus sub [Col. 1286D] unius Ecclesiae fide congregantur. Quod apertissime in sequentibus demonstratur.

»A solis ortu et occasu, ab aquilone et mari.« Dum haec quatuor mundi climata posuit, omnes regiones comprehendit. Mare enim, cum totum circumeat mundum, pro sola australi parte, in hoc loco ponitur, quae ideo non nominatur, quoniam Judaicus populus qui in hac plaga habitabat, non utique congregatus, sed dispersus est: congregabitur autem in hujus saeculi consummatione, quoniam cum plenitudo gentium introierit, tunc Israel salvus fiet (Rom. XI).

»Erraverunt in solitudine.« Hae, inquit, generationes, quae sub una fide ex omnibus mundi partibus adunantur, olim erraverunt, quoniam in deserto, et solitudine erant, locisque a Deo derelictis. »In inaquoso.« [Col. 1287A] Ideo enim errabant, quia supernae sapientiae nondum attigerant aquam, de qua dicitur: »Omnes sitientes venite ad aquam (Isa. LV).«---»Viam habitaculi civitatis non invenerunt.« Nondum venerat ille, qui dicit: »Ego sum via veritas, et vita (Joan. XIV).« Nisi enim haec via inventa fuerit, nec coelestis quidem habitaculi civitas inveniri potest. »Esurientes« erant »et sitientes,« quamvis enim corporeum cibum habuissent, spirituali tamen penitus indigebant. Ideoque »anima eorum in ipsis defecit;« defecit anima, quia caro dominabatur; defecit, quia fame periit; non utique deficeret, si vivo pane educata fuisset, quoniam ligno vitae degustato, non moreretur in aeternum. »Et« tandem »clamaverunt ad Dominum cum tribularentur.« Postquam, [Col. 1287B] inquit, famem, tribulationem et necessitatem cognoverunt, cordis clamore ad Dominum clamaverunt, »et de necessitatibus eorum eripuit eos« Dominus. »Et eduxit eos in viam rectam.« Hoc autem in tempore apostolorum completum est, quo et famelici saturati sunt, et ab errore ad viam veritatis populi sunt conversi. »Ut irent in civitatem habitationis,« id est, in coelestem Jerusalem, cujus superius invenire viam non poterant. Haec autem habitationis civitas recte vocatur, quia ejus habitatio nunquam non erit. Ideoque »confiteantur Domino misericordiae ejus,« id est laudetur Dominus in suarum copia animarum. »Et mirabilia ejus,« facta »filiis hominum.«

»Quia satiavit animam inanem.« Inanes animas [Col. 1287C] satiavit Dominus, quia divino munere et coelesti gratia eos replevit (Act. II). »Et animam esurientem satiavit bonis,« quibus enutrita nunquam deficiat »sedentes in tenebris, et umbra mortis, victos in mendicitate et ferro,« liberavit Dominus. In tenebris siquidem et umbra mortis sedebat genus humanum, quoniam veritatis lumine perdito, in erroris obscuritate perseverabat. In paupertate et ferro erat ligatum, quia dura criminum catena vinctum, omnium bonorum inopiam patiebatur. Hoc autem et de illis intelligi potest, quos secum ab inferis Dominus eduxit (Ephes. IV). Sed quare vincti erant? Sequitur: »Quia exacerbaverunt eloquia Domini.« Sint ergo nobis initia, divina praecepta, ne patrum nostrorum [Col. 1287D] catena constringamur. »Et consilium Altissimi irritaverunt.« Qui enim furatur, illud Dei consilium facit irritum, quo dictum est: »Non furtum feceris (Matth. XIX).«---»Et humiliatum est in laboribus cor eorum.« Bonis quippe operibus humiliatur nunquam anima, sed quasi gradibus quibusdam semper ad altiora ascendit. Et »infirmati sunt, nec fuit, qui adjuvaret.« Nulla enim eis medicina auxiliabatur, quia veri medici ignorabant auxilium. »Et« tandem »clamaverunt ad Dominum cum tribularentur,« qui solus salutem conferre potest. »Et de necessitatibus eorum liberavit eos. Et eduxit eos de tenebris« in quibus sedebant. »Et umbra mortis,« qua erant involuti. »Et vincula eorum disrupit,« quibus irretiti erant. Quocirca, »confitemini Domino misericordiae [Col. 1288A] ejus. Quia contrivit portas aereas,« id est diaboli obstacula, a quibus retenti, in patriam reverti non poterant. Confirmatio: »Et vectes ferreos confregit, suscepit eos de via iniquitatis eorum,« convertens ad se, qui veritatis aequitatisque est via. »Propter injustitias enim suas humiliati sunt;« haec autem humiliatio, non corporis, sed animae est. »Omnem escam abominata est anima eorum, et appropinquaverunt usque ad portas mortis,« quia omne praedicationis verbum abominati fuerant, ideo in introitu mortis astabant. »Et clamaverunt ad Dominum, cum tribularentur et de necessitatibus eorum liberavit eos.« Quomodo liberavit? »Misit Verbum suum, et sanavit eos.« Quoniam omnem escam, omnemque doctrinam fastidierant, idcirco [Col. 1288B] Filium suum misit (Joan. III), cujus eloquia super mel et favum dulciora sunt. Quapropter, »confiteantur Domino misericordiae ejus.«

»Et sacrificent sacrificium laudis,« non hircorum vel taurorum, non vituperationi vel redargutioni obnoxium. »Et annuntient opera ejus in exsultatione,« neque prae timore vel amicitia, celent veritatem, illi videlicet »qui descendunt mare in navibus.« Hi autem sunt apostoli et doctores, qui in fragilis carnis naviculis residentes, et per hujus saeculi maria navigantes, magnam piscium multitudinem verbi Dei hamo coeperunt. »Facientes operationes in aquis multis; ipsi viderunt opera Domini, et mirabilia ejus in profundo.« Cum enim inter impios, et peccatores fuissent, et diversis tribulationum fluctibus [Col. 1288C] quaterentur, mirabilia multa, quae per eos ipse Dominus operabatur, cernere meruerunt (Act. III, XIII, XIV).

»Dixit et stetit spiritus procellae.« Stetit, inquit, procellarum impetus adversitatumque incursus, quia ille praecepit, cujus dicere facere est. »Et exaltati sunt fluctus ejus.« Hoc autem secundum temporum diversitatem dicitur, quia aliquando in prosperis, aliquando in adversis erant sancti. »Ascenderunt usque ad coelos, et descenderunt usque ad abyssos.« Maris similitudinem sequitur, quod in se quidem navigantibus, modo ad sidera consurgere, modo ad tartara descendere videtur, cujus timoris immensitas, recte omnibus praefertur quae timenda [Col. 1288D] et evitanda sunt. »Anima eorum in malis tabescebat.« Hic autem timoris et afflictionis modus declaratur. Nam, sicut Apostolus ait, tantis multoties premebantur adversitatibus ut etiam vivere eos taederet (II Cor. II). »Turbati sunt, et moti sunt sicut ebrius,« pene totius fidei obliti. »Et omnis sapientiae eorum devorata est,« non valentium tot et tantis resistere adversariis. Vel etiam, sicut ebrius commoti sunt, quoniam, etsi occiderentur, flecti tamen non erat possibile, quia superno vino inebriati, mundi hujus amiserunt sapientiam, ideoque eorum et mundi sapientiam devoratam dicit: »Et clamaverunt ad Dominum, cum tribularentur, et de necessitatibus eorum eduxit eos. Et statuit procellam ejus in auram, et siluerunt fluctus ejus,« ut qui Euri [Col. 1289A] fluctibus jactabantur in altum, mitissimi favonii spiramine ducerentur ad portum. »Et laetati sunt, quia siluerunt, et« quia »eduxit eos« Dominus »in portum voluntatis eorum.« Ideoque »confiteantur Domino misericordiae ejus et mirabilia ejus filiis hominum.«

»Et exaltent eum in ecclesia plebis,« id est in gentium congregatione. »Et in cathedra seniorum laudent eum,« id est in Ecclesia apostolorum et prophetarum. Qui »posuit flumina in desertum,« quatuor Evangelia in gentes. Repetitio: »Et exitus aquarum in sitim,« id est, in eos qui sitim patiebantur. Et »terram fructiferam in salsuginem.« In arenosam, inquit, sterilemque terram, misit Dominus apostoles suos ut fructiferam facerent. Sed [Col. 1289B] quare sterilis erat? Sequitur: »A malitia inhabitantium in ea.« Nam, quia vitiorum multitudo eam inhabitat, ideo spinas et tribulos germinabat. »Posuit desertum in stagna aquarum,« mergens peccatores in aquam baptismatis. Confirmatio: »Et terram sine aqua in exitus aquarum,« ut multis aquis irrigata sterilitatem amitteret. »Et collocavit illic esurientes,« ut spiritualibus pascerentur cibis. »Et constituerunt civitatem habitationis,« sanctam Ecclesiam, vel coelestem Jerusalem, in qua semper habitabunt. »Et seminaverunt agros, et plantaverunt vineas,« »semen est verbum Dei (Luc. VIII);« per agros et vineas, Ecclesias intelligimus. »Et fecerunt fructum nativitatis,« non mortis et ruinae, ut peccatores.

»Et benedixit eis« Dominus, »et multiplicati sunt [Col. 1289C] nimis.« Quoniam ex duodecim apostolis, innumerabilis Ecclesiarum crevit multitudo. »Et jumenta eorum non minoravit,« id est doctores, quibus propagatis, agri et vineae colerentur. »Et pauci facti sunt.« Quid est quod nunc multiplicatos, nunc paucos factos esse dicit? sed prius multiplicatos, deinde paucos. Nulli enim sunt, qui modo Ecclesiam doceant ad primitivorum comparationem.

»Et vexati sunt a tribulatione malorum et dolore.« Unde »effusa est contentio,« ira et indignatio, »super« hujus saeculi »principes. Et errare fecit eos,« dux eorum spiritus malignus, »in invio et non in via,« dirigere eos permisit. »Et adjuvit Dominus pauperem de inopia,« ferculis eum satians aeternis. [Col. 1289D] »Et posuit sicut oves familias,« ut unaquaeque suum humiliter sequeretur pastorem. »Videbunt recti,« non in inimicorum caecitate manebunt, »et laetabuntur,« de reperta visione. »Et omnis iniquitas oppilabit os suum,« ut sicut iniquitatem clamavit iniquus ad tempus, ita mutus econtra sileat in aeternum.

»Quis sapiens?« ille utique qui »et custodiet haec,« quae et in hoc Psalterio replicata sunt. »Et« in his »intelliget,« multas et magnas esse »misericordias Domini.«



EXPOSITIO PSALMI CVII.

»Paratum cor meum, Deus.« Vox Ecclesiae: Paratus sum, non tantum ut serviam, verum etiam ut in tuo nomine moriar paratus sum in moribus, [Col. 1290A] paratus sum in operibus, paratus sum in sensu et intellectu, veteribus cunctis exutus. »Cantabo et psallam in gloria mea.« Cantabo ore, psallam operibus. Hoc autem non in me, sed in te, qui es gloria mea. Quidquid enim boni facimus, in gloria, et corona nostraque facimus exsultatione.

»Exsurge, psalterium.« Surge, operationis perfectio, ut in decem praeceptorum concordia modo serviam Creatori. Exsurge »cithara,« ne dormias, dulcis modulatio, lauda Dominum, placa Saulem, fuga spiritum Pythonis. Ego autem, »exsurgam diluculo,« id est in hujus saeculi consummatione, quando verus dies manifestabitur. Bona ergo opera praemittat quicunque in diluculo vigilare et surgere desiderat. Interim autem, »confitebor tibi in populis, [Col. 1290B] Domine, et psallam tibi in nationibus,« dicens: »Quia magna super coelos,« venit super nos »misericordia tua, et usque ad nubes« ad plenum pervenit »veritas tua.« Unde Apostolus ait: »Et audivi, inquit, arcana verba, quae non licet homini loqui (II Cor. XII).« Venit ergo Veritas ad nubes, quae usque ad terram descendere nequit. »Exaltare super coelos Deus,« etc. Haec autem quae sequuntur, quoniam in alio loco exposita sunt, nulla hic indigent enucleatione.



EXPOSITIO PSALMI CVIII

»Deus, laudem meam ne tacueris, quia os peccatoris, et os dolosi super me apertum est.« Vox capitis: Vides, inquit, Pater, quoniam Judas pessimus consiliarius, machinator iniquitatis super me [Col. 1290C] os suum aperuit, proditioni instat, crucem mihi praeperat, nomen meum exstinguere conatur (Matth. XXVI). Sed tu, Pater, laudem meam ne taceas, resurrectionem non abscondas, cunctis gentibus innotescat qualiter a mortuis resurrexerim. »Locuti sunt adversum me dolosa.« Istius, inquit, consilio reperto, Scribae et Pharisaei, pontifices et sacerdotes, linguis suis dolosis adversum me locuti sunt, me damnantes, me accusantes, me reum mortis una voce clamantes (Matth. XXVI). »Et sermonibus odii circumdederunt me,« falsis undique adhibitis testibus (ibid.). »Et expugnaverunt me gratis,« gratis quidem, quia sine causa et ratione, gratis, quia frustra suique ad dispersionem.

[Col. 1290D] »Pro eo, ut me diligerent, detrahebant mihi.« Multa eis bona contuli, de Aegypto liberavi (Exod. XIV) in deserto manna pavi (Gen. XVIII), terram eis promissionis dedi (Jos. XIV), mortuos eis suscitavi (Luc. VII), leprosos mundavi (Luc. XVII), caecos illuminavi (Luc. XVIII). Nonne haec dilectionis, et non odii causae sunt? Pro his tamen quibus et me diligere debuissent, detrahebant mihi. Ego autem quid faciebam? orabam. O quanta misericordia! quanta nostri Redemptoris humilitas! Non maledicentibus maledixit, sed pro se calumniantibus et persequentibus oravit. Ait enim: »Pater, ignosce eis (Luc. XXIII).« »Posuerunt adversum me mala pro bonis, et odium pro dilectione mea.« Ego vitam (Joan. I), ipsi mortem (Joan. XIX); ego medicamentum (Num. XXI), ipsi [Col. 1291A] venenum (Rom. III); ego mel et favum (Num. XIII), ipsi acetum (Joan. XIX) cum felle mistum (Matth. XXVII) mihi porrexerunt.

Ideoque »constitue super eum peccatorem.« Quoniam quidem peccatorem Caesarem (Joan. XIX) et Barabbam (Joan. XVIII) et ipsum diabolum omnium vitiorum principem elegerunt, sub ipsius jugo atque imperio comprimantur. Confirmatio: »Et diabolus stet a dextris ejus.« Quid de sinistra fiet, quando quidem manus ejus dextra a diabolo detinetur? Quid illius sinistra operatur, in cujus dextra diabolus astat? Cognoscite ergo, Judaei, quoniam diabolica sunt, in quibus maxime Domino vos servire putatis.

»Cum judicatus, exeat condemnatus, et oratio [Col. 1291B] ejus fiat in peccatum.« Nolite ergo orare, Judaei, ne legatis Psalmos et prophetias, peccatum enim est. Deumque offenditis, omnisque vestra oratio in anathema convertitur. Hoc autem erit manifestum, quando de judicio condemnati exibitis (Matth. XXV). »Fiant dies ejus pauci:« Pauci fuerunt dies Judae, quoniam se eadem die laqueo suspendit; pauci fuerunt dies Judaeorum, quia post quadraginta et duos annos locum et gentem amiserunt (Ose. III); diminuti sunt dies, quoniam creverunt noctes. »Et episcopatum ejus accipiat alter.« Judae Mathias (Act. I), Synagogae Ecclesia successit. Amisit enim Synagoga pontifices, suscepit Ecclesia apostolos.

»Fiant filii ejus orphani, et uxor ejus vidua.« Hoc autem etiam ad litteram completum est, quoniam, [Col. 1291C] temporibus Titi, magna Judaeorum interiit multitudo. Spiritualiter autem, hujus populi filii dicuntur orphani, quia Patrem suum crucifixerunt (Matth. XXVII); mater vero, id est Synagoga, vidua remansit, libello repudii recepto a tanto talique viro dissociata. »Nutantes,« labentes et morientes, »transferantur filii ejus, de gente in gentem dividantur, vendantur, cunctisque gentibus subjiciantur. »Et mendicent,« qui enim indiget, pauper est. Ideoque Judaei mendici dicuntur, quoniam coelestis panis divitiarumque spiritualium sunt pauperes. »Ejiciantur de habitationibus suis.« Nonne ita factum est? imo quia ita est.

»Scrutetur fenerator omnem substantiam ejus.« Fenerator iste malignus spiritus intelligitur. Veniat [Col. 1291D] hic importunus fenerator, scrutetur substantiam populi hujus, et quae sua sunt secum evellat. Expositio: »Et diripiant alieni labores ejus,« ut quidquid est operatus, a daemonibus diripiatur. »Non sit illi adjutor.« Quis enim Judaeis auxiliatur? Fuerunt in Aegypto, habuerunt Moysen et Aaron (Exod. VII). Qualiter autem Dominus eos adjuverit, longum est enarrare. Fuerunt, et in Babylonia, ibi Daniel eos consolabatur. Cum ergo jam per mille annos sint in captivitate, et non, sicut prius adjuventur, impletur quod dictum est. »Non sit illi adjutor, nec sit qui misereatur pupillis ejus.« Hoc autem de sensibilibus nos verum esse scimus? de invisibilibus autem, animabus videlicet, quid Dominus faciat, ipse melius [Col. 1292A] novit. »Fiant nati ejus in interitum.« Multi enim jam ex eis sunt interempti; major tamen in judicio exspectatur interitus.

»In generatione una defeatur nomen ejus« Ut tantum in hoc saeculo vivant, vitamque post mortem non habeant. Sed tu, Judaeus, qui litteram quaeris, nonne post quadraginta et duos annos, in quibus una perficitur generatio, Hierusalem deletam confiteris? Qui ergo quaeris litteram pereas secundum litteram. »In memoriam redeat iniquitas patrum ejus in conspectu Domini,« ut qui post quadraginta annorum diverticula non sunt compuncti, Christi passionis et patrum iniquitatis crimine teneantur. Sive, cum ad judicium venerint, nec originale peccatum nec caetera quae commiserunt eis dimittantur. [Col. 1292B] »Et peccatum matris ejus,« illius scilicet Jerusalem quae prophetas occidit (Act. II) non deleatur.

»Fiant contra Dominum semper.« Semper enim Christo Domino contrarii fuerunt. »Et dispereat de terra memoria eorum,« ne simul cum sanctis scribantur in libro vitae, »pro eo quod populus iste non est recordatus facere misericordiam.« Quia in operibus confidit misericordiam parvipendit »Et persecutus est hominem pauperem et mendicum, et compunctum corde, mortificare.« Inops enim et mendicus fuit quoniam, ut ait Apostolus, »cum omnium dives esset, pro nobis pauper factus est (II Cor. VIII).« Corde autem fuit compunctus, quando dixit: »Tristis est anima mea usque ad mortem (Matth. XXVI).« Sive quando Patrem pro [Col. 1292C] discipulis rogavit. Ait enim: »Pater, conserva eos quos mihi dedisti (Joan. XVII),«---»Et dilexit maledictionem,« quae super iniquos futura est. »Et veniet ei. Et noluit benedictionem,« quae in nostram Ecclesiam deducetur. »Et elongabitur ab eo. Et induit maledictionem sicut vestimentum,« ut quasi talari veste ea tegeretur. »Et intravit sicut aqua in ossibus ejus,« ut qui fortiores esse videntur, corruptiones non effugiant. »Fiat ei sicut vestimentum quo operitur, et sicut zona, qua semper praecingitur,« omni tempore circumdatus ea, qua sit sine fine constrictus. »Hoc opus eorum qui detrahent mihi apud Dominum,« quicunque Dei Filium me esse negant. »Et qui loquuntur mala adversus animam [Col. 1292D] meam,« dicentes: »Deus dereliquit eam (Psal. LXX).« et: »Non est salus ipsi in Deo ejus (Psal. III).«

»Et tu, Domine, fac mecum propter nomen tuum.« Quod invocavi, ut ipsi mendaces inveniantur. »Quia suavis est misericordia tua. Libera me,« de hujus carnis infirmitate. »Quia egenus et pauper ego sum,« quandiu in carnis involvor corruptione. »Et cor meum conturbatum est in me,« quod carnis quidem infirmitas facit.

»Sicut umbra, cum declinat, ablatus sum.« Quoniam nullam Judaeorum partem inhabito. Vel ideo sicut umbra, quoniam Judaei, si velint, me tamen fugere nequeunt. »Et excussus sum sicut locusta,« id est ut populi regnique vastator, cui ipsi [Col. 1293A] dicebant: »Quousque animas nostras perdis, si tu es Christus, dic nobis palam (Joan. X).«

»Genua mea infirmata sunt in jejunio, caro mea immutata est propter oleum.« Quia ossa, cor et anima, ob fidei firmitatem, alias appellantur. Genua hoc in loco apostoli propter inflexionem, dicuntur; genu namque fuit Petrus, qui prius: »Etsi oportuerit me mori tecum, non te negabo (Matth. XXVI),« promittens, ad unius ancillae vocem leviter inflexus, »Non novi hominem« dixit (ibid.). Hoc autem a jejunio fiebat, quia »nondum Scripturas intelligebant (Luc. XXIV).« Deficiente oleo mutata est caro, quoniam veri luminis fomento exstincto infirmati sunt apostoli. »Et ego factus sum opprobrium illis,« qui me in cruce pendentem viderunt, et illudentes, [Col. 1293B] capita sua moverunt, dicentes: »Vah! qui destruis templum Dei (Matth. XXVII).«---»Adjuva me, Domine Deus meus, salvum me fac propter misericordiam tuam. Et sciant quia manus tua haec, et tu, Domine, fecisti eam,«---»Potestatem enim habeo ponendi animam meam, et iterum sumendi eam (Joan. X).« Non ergo eorum virtus, sed manus tua ista peregit: »Non enim haberent in me potestatem, nisi hoc a te datum illis fuisset (Joan. XVIII).« Non vos excuso, Judaei, sed Dei omnipotentiam praedico; vos enim quae potuistis, fecistis, et quae non potuistis, voluistis. »Maledicent illi, et tu benedices.« Nihil enim in eum hominum valet maledictio. »Qui insurgunt in me confundantur, servus autem tuus laetabitur,« quia »semetipsum exinanivit, formam [Col. 1293C] servi accipiens (Philip. II)«---»Induantur, qui detrahunt mihi pudore,« ut me die tertia resurgente (Matth. XXVIII) de mendacio erubescant, quo mihi ante Pilatum detrahebant. Dicebant enim: »Recordati sumus, quia seductor ille dixit adhuc vivens: Post diem tertium resurgam; jube ergo custodire sepulcrum, ne a discipulis furetur (Matth. XXVII).« Erubescant ergo, quia resurrexi. Induantur pudore, quia mendaces comprobantur. Hoc autem non ego, sed eorum propheta testatur: »Operiantur sicut diploide confusione sua.« Est autem diplois, duplex genus vestis. Merito ergo Judaeorum confusio diploidi assimilatur, quoniam duplex est, si quidem in anima et corpore, in hoc saeculo et in futuro propagatur. O [Col. 1293D] miseri et per omnia infelices, qui, nuptiali veste amissa, confusione induuntur! Ego autem »confitebor Domino nimis in ore meo, et in medio multorum laudabo eum.« Non enim jam in sola Judaea laudatur Dominus, verum etiam in omnibus mundi partibus, »quia astitit a dextris pauperis.« Cujus pauperis? Illius qui ait: »Vulpes foveas habent, et volucres coeli nidos, Filius autem hominis non habet ubi caput suum reclinet (Luc. IX).« Sic autem de se quasi de alio loquitur Dominus, quod nos sequentia docent. »Ut salvum fecerat a persequentibus animam meam,« id est a Judaeorum impietatibus, qui eum armata manu circa sepulcrum obsidebant (Matth. XXVII).



EXPOSITIO PSALMI CIX.
[Col. 1294A]

»Dixit Dominus Domino meo.« Vox Prophetae: »Sede a dextris meis. Revertenti, inquit, Domino meo de Edom dixit ei.« Pater ejus, qui illius et Dominus est: Sede a dextris meis. Dominus enim est Pater; Dominus est Filius, Dominus est Spiritus sanctus. Non tres tamen, sed unus Dominus. Ut enim in personis trinitas, sic in majestate permanet veritas (S. ATHANAS. I symb.). Quis igitur vel cui dixit: »Sede a dextris meis?« Pater dixit, et Filio dixit. Hoc autem secundum carnem ut quem Judaei in sepulcrum humiliaverunt, idem ipse a dextris Dei sedere intelligatur.

»Donec ponam inimicos tuos, scabellum pedum tuorum.« Donec inimici tui omnes tuo subjiciantur [Col. 1294B] imperio. Omnia autem quaecunque hic vel promittuntur, vel praecipiuntur, ad hominem referenda sunt.

»Virgam virtutis tuae emittet Dominus ex Sion.« Propheta est qui loquitur. Ideo et futuro pro praeterito utitur verumque ordinem non observat. Sion et Hierusalem unum sunt, nisi quod Hierusalem tota civitas, Sion vero quaedam civitatis turris et defensio erat. De hac autem Sion et Hierusalem exivit lex, et verbum Domini (Isai. II) quocirca et virga virtutis ejus. Virga virtutis ejus, Evangelium intelligitur de quo Apostolus ait: »Non enim crubesco Evangelium, virtus enim Dei est (Rom. I).« Hac autem virga corriguntur, hoc sceptro venerabili reguntur, quicunque Dei virtutem et omnipotentiam recognoscunt. Misit ergo Dominus hanc virgam ex [Col. 1294C] Sion, quoniam apostolica praedicatio ibi exorta in omnes fines terrae processit (Psal. XVIII).

Tu autem »dominare in medio inimicorum tuorum.« Quicunque enim diabolo servit, Domini est inimicus. Aut, quia totus mundus ei serviebat, priusquam carnem Christus assumeret. Erant ergo ejus inimici, qui nunc amici facti, de ipsius imperio et dominio gratulantur

»Tecum principium.« Tu, inquit, omnia cum Patre fecisti, tu omnium creaturarum es principium. »Omnia per te facta sunt, et sine te factum est nihil (Joan. I).« Confundantur ergo Judaei qui eum daemonium habere clamabant, quoniam se priusquam Abraham fieret esse dicebat (Joan. VIII).

Hoc autem manifestabitur »in die virtutis tuae,« [Col. 1294D] id est »in splendoribus sanctorum.« Cum, inquit, tuae virtutis dies advenerit, in quo et mali peribunt, et sicut sol in regno Dei sancti fulgebunt (Prov. VIII), tunc principium omniumque Creator manifestabitur.

Tu enim es, cui Pater dicit: »Ex utero ante luciferum genui te.« Te. inquit, ex me genui ante tempora (Joan. I) quem ex Virgine et nasci et gigni volui in tempore (Luc. II).

»Juravit Dominus et non poenitebit eum.« Quid juravit? Sequitur: »Tu es sacerdos in aeternum.« Unde Apostolus: »Plures facti sunt sacerdotes secundum legem, et ideo plures, quoniam morte prohibentur permanere (Hebr. VII).« Tu autem, [Col. 1295A] Christe, quia jam mori non potes, eris sacerdos in aeternum. Quo ordine? »Secundum ordinem Melchisedech.« Cessent igitur sacrificia mortuorum. Quis est iste Melchisedech? cujus pater, et mater, et generatio ignoratur. Christus enim, neque secundum Deum, matrem, neque secundum hominem habuit patrem de quo dicitur: »Generationem ejus, qui enarravit?« (Act. VIII.) Est ergo sine patre, et matre, et genealogia. Melchisedech sacrificium panis et vini fuit (Gen. XIV): Christus autem, sui corporis et sanguinis. Unde ipse ait: »Caro mea vere est cibus, et sanguis meus vere est potus (Joan. VI). «

»Dominus a dextris tuis.« Prius Filium a dextris Patris, nunc autem Patrem a dextris Filii esse dicit. Qua in re una majestas, una aequalitas, una virtus [Col. 1295B] eademque potentia demonstratur, quae reges, et princeps saeculique tyrannos in judicio franget, potest autem et sic intelligi, Dominus »confringet reges, in die irae suae,« qui tibi a dextris fuerint, quasi ad praeliandum accincti. Unde in Zacharia legitur: quod a dextris Jesu diabolus stetisset, ut cum eo pugnaret (Zach. III). Regem autem ipse asserebat, quoniam universa regna mundi Domino promittebat; ait enim: »Haec omnia tibi dabo, si procidens, adoraveris me (Matth. IV).« Hic autem rex tunc confringetur, quando dies irae, calamitatis et miseriae revelabitur.

»Judicabit in nationibus, implebit ruinas.« Oportet enim ut ruinas impleat, qui »in ruinam positus [Col. 1295C] est, et in resurrectionem multorum (Luc. II).« Fecit Dominus ruinam, cum malignorum spirituum exercitum de coelis expulit (Apoc. XII), sive, cum Adam de paradiso cum uxore ejecit (Gen. III), sive cum filios Israel in deserto stravit (Exod. XXXII). Complevit autem, quando diabolum ejusque angelos igni tradidit inexstinguibili, et nulla exinde ruina fiet. Implebit etiam ruinas, quia sancti illuc ascendent, unde angeli ceciderunt. »Conquassabit capita in terra multorum;« Capita conquassabit, superbos humiliabit; hoc autem in terra. Si enim in coelo et spirituales fuissent, non utique concuterentur.

»De torrente in via bibet.« In via erat, peregrinus erat, ad Patrem Christus festinabat. In hac [Col. 1295D] ergo via oportuit de torrente bibere Christum. De torrente bibit, mortis amaritudinem gustavit (Matth. XXVII). De hoc calice ipse ait: »Pater, si possibile est, transfer calicem justum a me (Matth. XXVI).« Quid est autem quod in Evangelio dicitur; »Et cum gustasset noluit bibere (Matth. XXVII).« Hic autem de torrente bibisse dicitur, nisi ut mortem istam facilem et cito transeuntem ostenderet. »Propterea exaltavit caput,« id est, die tertia resurrexit (Matth. XXVII), quia se ipsum exinanivit (Philip. II); ipse et caput exaltavit, non jacuit in sepulcro, sed super coelos potenter ascendit (Marc. XVI). Qui totius mundi rex et caput cum Patre et Spiritu sancto vivit et regnat.



EXPOSITIO PSALMI CX.
[Col. 1296A]

»Confitebor tibi, Domine.« Vox Prophetae: Laudabo te, magnificabo te, non in labiis tantum, sed »in toto corde meo.« Ubi? »In consilio justorum, et congregatione,« et dicam: »Magna« parebunt »opera Domini,« si fuerint »exquisita.« Non enim solummodo in sole, luna tantique firmamenti volubilitate, verum etiam in minutis rebus Dei sapientia, virtus et operatio celeberrima reperitur. »In omnes voluntates ejus, confessio et magnificentia« incurrit. Non enim aliud ex nostris vult Deus, nisi confessionem et magnificentiam. Qui ergo ipsi placere desiderat, semper confessionem in mente habeat, ut et Dominum laudet, et peccata confiteatur, hoc enim utrumque significat confessio. Sequatur [Col. 1296B] magnificentia ut sibi ipsi semper tribuat incrementa, hoc autem vult Dominus, ut assidue crescat, et de virtute in virtutem magnificetur qui ad eum venire concupiscit, unde, sicut luna perfecta, in nullo deficiens inveniatur, »opus ejus.«

»Et justitia ejus manet in saeculum saeculi.« In hoc autem caeteris operibus distinguuntur opera Domini, quoniam haec semper erunt, alia vero igne consummabuntur. Haec ergo justitia et opera sequantur, quae imitatores aeternos facere possunt.

»Memoriam fecit mirabilium suorum, misericors et miserator Dominus,« scribens ea et praedicans per prophetas. Qui enim docet, memoriam facit; quod enim omnino ignoratur, nunquam in memoria habetur. Quaecunque ergo scripta sunt, ad nostram [Col. 1296C] doctrinam scripta sunt (Rom. XV).

»Escam dedit timentibus se.« Ut enim panis corporum, sic Scripturarum memoria, esca est animarum. Unde ipse Dominus ait: »Non in solo pane vivit homo, sed in omni verbo Dei (Matth. IV).« Dedit et aliam escam, illum videlicet panem vivum, qui de coelo descendit (Joan. VI).

»Memor erit in saeculum testamenti sui.« Non enim sola littera, verum etiam litterae observatores, sunt testamentum Dei. »Virtutem operum suorum annuntiabit populo suo.« Justitia namque, pax, patientia, humilitas, charitas, opera Domini sunt. Horum autem virtutem, eo docente, cognovimus. Scimus enim quoniam tanta in his virtus habetur, ut [Col. 1296D] vitam possint procurare aeternam. Hoc enim ipse Christus docebat, quando octo beatitudines praedicabat (Matth. V).

»Ut de illis haereditatem gentium.« Expulsae sunt gentes de superna haereditate, quam bene in vinea laborantibus, daturus est Dominus. »Opera manuum ejus veritas et judicium,« cuncta enim quae fecit, vera sunt neque mendacii dolus in suis operibus reperitur. Si quid autem corruptum est, hoc jam ipsius opus non est; corruptio enim bona non est. Quae autem Dei sunt, bona sunt. Falsitate ergo quae sunt corrupta, ejus non sunt. Judicium autem est in suis operibus, quoniam sine discretione et ordine nihil fecit.

»Fidelia omnia mandata ejus.« Omnia ergo fidem [Col. 1297A] habeant, et ab omnibus credantur, quae vel in Novo vel in Veteri inveniuntur Testamento. »Confirmata in saeculum saeculi.« Unde ipsa Veritas ait: »Coelum et terra transibunt, verba autem mea non transibunt (Marc. XIII).« Erunt ergo in saeculum saeculi »facta in veritate, et aequitate,« quoniam et vera sunt, et justitiam praedicant, non autem omne verum, etiam justum.

»Redemptionem misit populo suo,« id est Christum, qui suo sanguine mundum redemit (Hebr. IX).

»Mandavit in aeternum testamentum suum.« [Col. 1298A] Aeternus est Dominus, aeternum est et testamentum. »Sanctum et terribile nomen ejus.« Sanctum est sanctis, terribile malis. »Initium sapientiae timor Domini.« Qui ergo sapiens fieri incipit, ut Deum timeat prius oportet. »Intellectus bonus omnibus facientibus eum.« Non ergo bene intelligit, qui quod intelligit, non operatur. Intelligat ergo homo quoniam initium sapientiae est timor Domini. Et ut intellectus bonus sit, timeat Dominum, sicut intelligit; quod si fecerit, »laudatio ejus manebit in saeculum saeculi.« Hoc enim apostoli fecerunt quorum laus ab omnibus.




Volume back matter





[Col. 1297]
INDEX RERUM ET SENTENTIARUM MEMORABILIUM. Revocatur lector ad numeros crassiori charactere textui insertos.
[1Kb] [Col. 1297]


A
[Col. 1297A]
    AARON levites erat. Quia primogenitus frater Moysi a Deo eligitur, ut ad populum loquatur, et verba sua, et praecepta ad eum deferat, I, 51. Coram Pharaone, quem cum Moyse convenit, virga, quam gestabat, projecta in terram versa est in colubrum, I, 53. Omnia portenta, quibus Deus Pharaonem percussit, per Aaronem acta sunt, quia ejus minister erat, I, 54 et seqq. Aaron cum filiis suis sacerdos constituitur, et sacris vestibus pro sacrorum administratione exornatur, I, 102 et seqq., ubi vestium illarum significationes explicantur. Quare Aaron nomina filiorum Israel scripta in rationali judicii deferre debuerit, et tintinnabula in fimbriis vestimenti sui, I, 105 et seq. Ritus omnes, et caeremoniae, quae in exercitio sacerdotali observandae erant a Deo ei praescribuntur, I, 107 et seqq. Post Aaronem qui ut Pontifex maximus habebatur, filii ejus inuncti sunt sacerdotes, propriisque sui officii vestibus insigniti. Sollicitatus ab Hebraeis moram Moysi in monte Sinai non ferentibus, vitulum aureum erexit, cui insanus populus sacrificavit, et a vero Deo rebellem se fecit, I, 118. A Moyse redarguitur Aaron de patrato crimine. Qui ad illud scelus incitarunt, et consortes sacrilegii fuere, quasi ad viginti tria millia gladio percussi, exterminati sunt, I, 120. In Levitico totus caeremoniarum ordo pro cultu Tabernaculi, pro sacrificiis, diebusque festivis in Dei honorem consecratis, Aaron, et filiis ejus traditur, eisque commendatur.
    ABEL minor natu Adae ut exemplum justitiae, et innocentiae proponitur. Ex melioribus gregis sui fetibus sacrificia Deo cum offerret, oblationes ejus gratiam, et acceptationem apud Dominum promeruerunt, I, 14. Interemptus propter invidiam a Cain, Christum significavit, qui a Judaeis fratribus suis odio, et livore succensis in mortem traditus est, I, 14. Quomodo intelligendus sit clamor sanguinis ejus, quo melior dicta fuit ab Apostolo vox sanguinis Christi, I, 14.
    ABRAHAM. Egressus Abraham juxta praeceptum Domini de terra nativitatis suae, relictisque omnibus consaguineis, et profectus in terram sibi a Deo indictam, pater multarum gentium fieri meruit, I, 22. Hujusce promissionis oraculo cum credidisset, tanto magis divinam sibi dilectionem conciliavit, ut dignatus sit Deus ei apparere, non in se, id est, in propria substantia, quae ineffabilis, et invisibilis est, sed sub specie trium virorum, atque possessionem terrae Chanaan illi, suisque posteris polliceri, I, 22. Quare in monumentum tanti beneficii ibidem erexit altare et sacrificium Deo obtulit, I, 22. Abraham progressus in Aegyptum praecepit Sarae ne se uxorem, sed sororem suam diceret; in quo non mentitus est, cum Sara vere soror ejus esset, de patre quidem, non de matre, I, 22. [Col. 1298A] Illum nondum circumcisum fides justificavit, I, 23. Praedicitur Abrahae captivitas Hebraeorum in Aegypto, I, 25. Iterum apparuit Deus Abrahae, eique daturus progeniem innumerabilem promisit; cui cum credidisset, ad justitiae incrementum fides ejus reputata est, I, 25. Accepit Abraham praeceptum a Deo, ut circumcidat carnem praeputii sui, et hujusmodi circumcisio cunctis masculis Hebraeorum sub poena mortis mandata est, I, 25. In visione trium Angelorum sub humana specie, quae Abrahae facta est, ut cum tres viderit, unum tantum adoravit, non paucorum fuit opinio Patrum symbolum SS. Trinitatis ei primum ostensum fuisse, I, 25, in adnot. Abraham duas uxores habuit Saram, et Agar; quae juxta Apostolum ad Galatas, duo Testamenta significarunt; Sara enim figura fuit Ecclesiae; Agar autem Synagogae. Haec copiose exponuntur, I, 27. Probatur fides, et obedientia Abrahae in mandato sacrificandi Isaac filium suum, I, 28. Moriens Abraham dixit Isaac haeredem totius substantiae suae; filiis autem concubinarum bona mobilia reliquit. Quomodo haec intelligenda sint, I, 30.
    ADAM. Formatus est primus homo Adam ex limo terrae, recepitque flatum Dei creatoris, scilicet spiraculum vitae, quo factus est in animam viventem, et spiritualem, ut ex duplici substantia constaret homo, ex corpore nempe, et spiritu, I, 8. In paradiso omnium deliciarum loco eum collocavit, ut operaretur, et custodiret illum, I, 8. De omni arborum fructu copiam ei fecit Deus; verumtamen de ligno scientiae boni et mali ne comederet, interdixit, illique mortis poenam comminatus est, I, 9. Cum autem sapientiae, et prophetiae spiritu repletus esset, statim visa muliere, quam eo dormiente ex una ejus costa Deus formaverat, quid erat, cognovit, dixitque: Hoc nunc os ex ossibus meis, et caro de carne mea; duos scilicet in carne una futuros praenunciavit, maritalisque vinculi legem expressit, I, 10. Proprium etiam nomen omnibus animalibus imposuit, I, 10. Per fraudem a daemone in serpente loquente decepti primi parentes Adam et Eva fructum vetitum comederunt, quo praecepto, cognoverunt, quid boni amiserint, et in quod malum offenderint, I, 11. Occultavit se Adam post peccatum, et apparere ante Dominum timuit. Quomodo se Deo abscondi potuit, cum ei pateant omnia? I, 12. A paradiso voluptatis divini mandati praevaricatores ejiciuntur, I, 13. et praeclaris suae conditionis praerogativis exuuntur, I, 419. Gravior insuper facta est eorum culpa, quod de violato praecepto veniam supplices non implorarunt, sed excusationem praetexerunt, I, 12. Pro Abel a Cain interempto genuit Adam Seth, cujus primogenitus fuit Henoch. De quo cum scriptum sit: Hic coepit invocare nomen Domini, est intelligendum, quod post mortem Abel, iste dignius Deum invocaverit, eique [Col. 1299] servierit, I, 16. Quapropter filii Seth filii Dei prae caeteris appellati sunt, I, 16. Cum dicat S. Bruno hominem non ex alia, quam ex Adam sarpe descendere, 1, 16, illorum conterit opinionem, qui Praeadamitas somniarunt; et qui alios mundos excogitarent.
    Angelorum creationem putant omnes fere Patres a Moyse exprimi illis verbis, cum dixit: In principio creavit Deus coelum et terram; hoc est omnes virtutes coelestes, angelos videlicet coeli incolas ad ejus ministerium paratos, I, 1. Per lucem autem, et noctem, bonos et malos angelos intelligere possumus, qui quoniam eadem die divisi sunt, subitam malignorum ruinam significare videntur, II, 512. Unus ex eis in superbiam elatus, cum se Altissimo, hoc est Deo Creatori se coaequare contenderet, a superna sede cum suis asseclis praecipitatus est. Hic deinde hominis felicitati invidens ab ea fraudulenter dejicere tentavit. Serpetis enim callidissimi animalis speciem assumpsit, factusque diabolus, hoc est tentator, cum Eva sermonem inivit, et per blandas pollicitationes eam, et Adam ad violandum divinum praeceptum induxit, I, 11. Cherubim igneo armatus gladio ante paradisum collocatur, ut ingressum Adae prohiberet, I, 13. Tres angeli humana in specie Abrahae apparuerunt, et cum eo conversati, cibum etiam a Sara ejus uxore praeparatum sumpserunt, cui sterilitate laboranti filium praedixerunt. Quomodo haec facta fuerint, docet S. Bruno, I, 25. Angeli custodes, et protectores unicuique populo a Deo assignati sunt, I, 121. Per affectum, et desiderium Dei videndi, angeli praesentes, vel absentes ab ejus aspectu dicuntur, I, 223. Vocantur angeli filii Dei, in quantum Deo per participationem gloriae assimilantur, I, 223, in adnot. Archangelus Gabriel ad Mariam Virginem mittitur, ut ei divinam maternitatem annuntiaret, I, 389. Angelorum voces in templo Hierosolymitano auditae ejus eversionem, totamque ruinam praemonuerunt, I, 409. Quia enim angeli nuntii interpretantur, illi, qui naturaliter spiritus sunt, angeli fiunt, quando mittuntur. Tanta est igitur potentia Christi, ut quando vult, de spiritibus angelos faciat, et ipsi seraphim, qui ardentes, vel incendentes interpretantur, ad id quod voluerit ministrandum mittat, I, 520.
    Anima. Creato primi hominis Adami corpore a Deo, principium vitae, hoc est animam spiritualem ei largitus est, quod verba illa docent: Inspiravit in faciem ejus spiraculum vitae, I, 8. Quare ibid. dixit S. Bruno: Totus enim homo ex anima constat, et corpore, corporis materiam posuit, animae non posuit. Quibus animae immaterialitatem confessus est. Et quamvis diversae de origine animae opiniones ferantur, divinae revelationi conformior illa videtur, quam sequitur S. Bruno, nempe quod ad similitudinem primi hominis, caeteri quoque immediate a Deo, post formationem corporis, creatas et inspiratas habeant, 1, 8. Anima non est pars Divinitatis, ut poetae aliqui, et philosophi ethnici docuerunt, I, 8. Quoniam anima possidet intellectum, consilium, et rationem, quod caro non habet, aliter vicissim convenire non poterunt, nisi animam caro sequatur, I, 28. Animae otium contra Dei ordinem est. Statim ac formavit eum Dominus in paradiso collocavit, ut operaretur, I, 9. Mens, seu cogitatio caput est animae; quare qui in sanctis meditationibus se exercent, ad vitae perfectionem aspirant, totoque desiderio sibi acquirere concupiscunt, I, 176. Quia solae animae hominum mori non possunt, merito inter caetera terrae animantia, soli homines viventes dicuntur, 13, in fine. Spiritus, qui est in homine diversae naturae est ab ejus carne; est enim substantia spiritualis informans, et principium vitae ei praebens. Et quod habet, totum a Deo habet, I, 445. Anima justi ardet desiderio videndi, et possidendi Deum, I, 424. Anima immortalis est, quae dum peccat moritur, et a vera vita, quae Christus est, separatur; gladiis tamen occidi non potest. Carnifices in solo corpore, Deus autem in corpore, et in anima potestatem habet: illorum poena cito transit, istius nunquam finitur, II, 55. Anima nostra imago est Dei. Sua ergo imago reddatur Caesari, et sua imago reddatur Deo; ad imaginem enim Dei factus est homo. Reddamus Deo imaginem suam, reddamus Deo animas nostras, nihil carius habemus, II, 105. Anima justi sedes est sapientiae, II, 309.
    Antichristus. In sacris Scripturis praedictus est Antichristus, et homo peccati appellatus, Judaeos praecipue sui sectatores, et proclamatores faciet, I, 158. Quantae iniquitatis futurus sit, ibidem describitur. Totus Judaicus populus juxta mundi hujus consummationem Antichristum relinquet, et ad fidem conversus, aqua baptismatis regeneratus Ecclesiae castris sociabitur, I, 158. Antichristi sunt, quicunque ejus opera faciunt. His autem Deus servat dolorem patris, qui simul cum eo damnati eadem parientur tormenta, I, 260. Omnibus iniquis opera ejus, et doctrina placebunt, et quicunque ei crediderint, simul [Col. 1300] cum eo ad inferna ducentur, I, 261. De hoc perditionis filio scriptum est, quia post se multos homines trahet, et ante se innumerabiles. Nisi breviati fuissent dies illi, non esset salva omnis caro. Regnabit enim, sicu scriptum est, per tempus, et tempora, et dimidium temporis; id est non amplius quam tribus annis cum dimidio, I, 316. De Antichristo vaticinatus est David ps. LI, eumque omnium hominum perditissimum dixit, quia Dei adjutorium nunquam quaesivit, qui totum se ad serviendum diabolo tradidit, et a sua impietate nomen accepit; ut quia Christo Domino per omnia contrarius futurus erat, Antichristus diceretur, I, 405. Dominus Jesus interficiet eum spiritu oris sui, et auferet illustratione adventus sui, 404. Ejus adventus sub fine seculi iterum describitur, quantaque ab eo fiet Christianorum subversio, II, 114, etc., II, 205. Veniet Antichristus in nomine suo, se exaltando, quia non a Deo, sed a sua superbia missus praedicare veniet. Hunc autem Judaei recipient, et quasi Deum ad tempus venerabuntur, II, 233. Quam vastitatem facturus sit in Ecclesia, II, 336, etc. Prophetas Henoch et Eliam vincet, et martyrio consummabit, 337
    Apostoli. Duodecim fontibus aquarum, qui reperti sunt in Elim assimilantur duodecim apostoli, ex quorum aquis, sive doctrinis totus mundus irrigatus est. Ita septuaginta discipuli, qui primi secuti sunt Dominum, septuaginta palmas repraesentant, quas Hebraei eodem in loco virentes invenerunt, I, 63. Repentina apostolorum immutatio, ut sapientes, omnibusque linguis loquentes evaderent, non nisi a Deo fieri potuit, I, 70. Duplicem coronam meruerunt apostoli; primam quidem, quia vitia, et malignos spiritus superarunt; alteram autem, quod verbum Dei, Evangelium scilicet Christi per universum mundum propagarunt, I, 90. Petrus et Andreas, aliique post ipsos ad mundi conversationem sub nomine piscationis vocantur a Christo, in qua vocatione non tam sublime consilium ejus est agnoscendum, quam admirabilis sese exhibet illorum obedientia, quae ad unius jussionis vocem omnia relinquentes secuti sunt Christum, II, 19. Pro tentorio, quod in introitu tabernaculi factum est, apostolorum chorus intelligitur, quibus coeli et terrae claves traditae, quibus ligandi, atque solvendi potestas, quibus paradisi januas aperire, et claudere concessum est, I, 97. Apostoli suis documentis, et praedicatione, quasi tubis, de cunctis mundi partibus populos ad Ecclesiam convocarunt: his nos ad bella parare, his contra hostes dimicare, his nos et vitia, et malignos spiritus superare docent, I, 179. Apostoli die Pentecostes, hoc est quinquagesimo post Christi resurrectionem die in Spiritu sancto et igne baptizantur, I, 169. A Christo Domino, antequam ad coelos ascenderet, ejus vicarii, totiusque Ecclesiae duces constituti sunt, suaeque virtutis, et gloriae participes effecti, I, 190. Nondum coeli, id est sancti apostoli ornati erant; sed Spiritu sancto adveniente, statim et scientia, et diversitate linguarum, et virtutum efficacia locupletati sunt, I, 267. Apostoli nunc coeli, nunc Cherubim, modo nubes, etc., et aliis nominibus diversis ex causis illis convenientibus vocantur. Ascendit igitur Dominus super Cherubim, id est super apostolos suos, quibus, sicut ipse ait, dederat os, et sapientiam, cui non possent resistere adversarii ejus, I, 329. Apostolis praedicantibus, recordati sunt homines illius beatitudinis, quam in Adam primo homine amiserunt; et conversi sunt ad Dominum universi fines terrae, I, 341. Isti sunt, qui caeteros illuminant, et viam veritatis ostendunt, et in viam mandatorum Dei dirigunt, et errare non permittunt, I, 355. Non sine maxima admiratione recogitari potest, quomodo per simplices, et illiteratos viros, apostolos scilicet, mundi universi conversio facta fuerit, idolorum cultus, et profana philosophorum tot per saecula dominatrix sapientia penitus eversa fuerit, atque ut figmentum contempta, I, 377 et 388. Annuntiantibus itaque apostolis veritatem fidemque Christi praedicantibus, multiplicati sunt fideles, tantaque fuit multitudo, ut sicut stellae numerari non possit, I, 377 et 388. In omnem enim terram exivit sonus eorum, quando per singulas provincias, per singulas gentes, et nationes Dominus ad praedicandum eos ire mandavit, I, 437. Apostoli a Christo defecerunt, cum saevientibus contra illum Judaeis, terrore perterriti ab eo fugerunt, I, 443. Dedit Dominus dona hominibus, et maxima dona, quando Spiritum sanctum apostolis misit, et tantam gratiam illis dedit, ut linguis omnium loquerentur, omnesque languores, et infirmitates curarent, I, 439. Quare et de ipsis apostolis dicit S. Bruno, dum praedicarent, eos multas fecisse virtutes in populis multis, I, 531. Isti autem passionis tempore, mortis timere adeo infirmati sunt, ut ipse, qui inter eos fortior habebatur Petrus ter eum negaret. Et quidem prae inopia, copia et inopia contraria sunt. Copia apostolorum erat Christus, quia virtutem, constantiam, et fortitudinem, et [Col. 1301] quaecunque eis necessaria erant in ipso habebant, et possidebant. Quia igitur copiam fugerunt omnium bonorum inopiam habuerunt, I, 488.
    Arca noctica, Arca, quam Noe ex Dei praecepto condidit, figura fuit Ecclesiae, in quam per fidem ingressi salvantur; pereunt autem qui sunt extra ipsam, II, 474. Trecentorum cubitorum longitudine dicitur ordinata; quae mensura in sex partes divisa, sex mundi futuras aetates significabat. Prima earum ab Adam usque ad Noe; secunda a Noe usque ad Abraham; tertia ab Abraham usque ad Moysem; quarta a Moyse usque ad David; quinta a Davide usque ad Christum; sexta a Christo usque ad finem saeculi, I, 17. Mystice explicatur, quare latitudo arcae fuerit cubitorum quinquaginta; altitudo vero triginta, I, 17. Quod autem arca ab ingruentibus diluvii aquis hinc inde agitata fuerit, futuros S. Ecclesiae labores praesignabat; quae adversitatum procellis, et aquis perturbationum assidue concutitur, atque turbatur. Sed perire non timebit, quippe Christus Dominus eam non derelicturum promisit, et usque ad finem saeculi servaturum, I, 18. Omnes arcae partes sicut structura ejus mystice explicantur, II, 474 et seq.
    Arca Testamenti. In arca Testamenti, quam per Dei oraculum fecerat Moyses, circumtecta undique auro, continebantur urna aurea habens manna, virga Aaron, quae fronduerat, et tabulae legis. Significat autem Ecclesiam catholicam, non quae adhuc in hoc mundo degit, multasque patitur injurias, imo illam, quae coeli velamentum transgressa, jam habitat, et moratur in sancta sanctorum, I, 87. Deaurata est intus et foris auro purissimo, per quod significantur illi, qui sapientiam habent, non intus tantum retinere debent, sed foris praedicando monstrabunt, I, 87. Duo Cherubim aurei super arcam positi, mutuo se respicientes, duo testamenta omni sapientia condita, et plena inter se convenientia repraesentant, I, 89. Quare haec arca propitiatorium appellata fuit, explicatur, I, 88.
    Arcus coelestis. Ut Noe, et posteri ejus non amplius timerent diluvium aquarum, quo genus humanum exterminaretur a mundo, posuit Deus arcum ex refractione lucis in nube roscida efformatum in signum hujusce promissionis, et foederis. Hoc divinae bonitatis testimonium permanet adhuc, et usque ad finem mundi perdurabit, I, 20.
    Avaritia. Definitur avaritia insatiabilis amor habendi divitias, II, 185




B
    BALAAM. Quamvis impius homo esset Balaam, et sacerdos deorum gentium, prophetavit, non tamen de suo, sed Spiritu Dei. Totam vidit Ecclesiam, et se morte justi mori, et ei similis fieri peroptavit. Moriatur, dixit, anima mea morte justorum, I, 188. Celebre vaticinium protulit de adventu Domini: Orietur stella ex Jacob, et consurget virga de Israel. Christi adventum non tantum ut Salvatoris, sed etiam ut judicis vidit; quod illis verbis testatus est: Videbo eum, sed non modo, intuebor illum, sed non prope, I, 189. Praevaricare fecit Israel cum filiabus Moab, et sacrificare Beelfegor, I, 189 et 528.
    Baptismus non ab homine a quo ministratur, sed nomen, et virtutem ab Ecclesia habet; unde peccatores, et haeretici illum administrantes filios generant Ecclesiae, I, 35. Peccato originali infecti nascimur omnes, quod Christi sanguine expiatum est, applicatur autem virtus in baptismate eoque lavamur, primamque justitiam recuperamus, I, 60. Baptismus parvulorum in more est Ecclesiae, atque pro eis patrini fidem pollicentur, I, 116. Quid catechumeni praestare debent, cum ad baptismum accedunt, I, 129. Antequam elemento aquae abluantur, se renuntiare voveant diabolo, pompis et operibus ejus, I, 176. Baptismum sanguinis illi recipiunt, quibus Deus fortitudinem tribuit, ut igne passionis, et martyrii expientur, quamvis lavacro undae sanctificati non sint, I, 233. Nemo terram viventium intrabit, qui prius per baptismum non transierit, et novae legis fidem atque doctrinam non susceperit, I, 211. Jesus Christus, ut Josue, Jordanem aperuit, atque nos docuit, quid Jordanis aqua significet; quoniam ibi baptizatus discipulis suis omnes gentes baptizare praecepit, I, 211. Baptismus filios Dei facit. Filii enim hominum illi dicuntur, qui unam solummodo generationem habent, qui vero ex aqua regenerati sunt Deum patrem habere meruerunt, I, 305. Quod dicitur ab Apostolo I, Cor. X: Quia omnes in Moyse baptizati sunt in nube, et in mari; id est ex aqua, et Spiritu sancto, ut per mare aquam, per nubem Spiritum sanctum intelligamus, I, 526. Joannes praedicabat baptismum poenitentiae in remissionem peccatorum, sed non dabat remissionem peccatorum, II, 164.
    Beatitudines. Quae sint beatitudines ad quas omnis Christianus aspirare debet, explicantur, II, 19. et seqq.
    Blasphemia. Omne peccatum, omnisque blasphemia dimittetur hominibus, si se peccasse cognoverint, et poenitentiam egerint: spiritus autem blasphemiae non remittetur hominibus. Ilia enim blasphemia non dimittetur, quae superbiae spiritu inflata, vivificata, et roborata ad poenitentiam non inclinatur, et humiliatur. Est autem blasphemia, dicere aliquid adversus Deum, II, 64.




C
    CAIN primogenitus Adam agriculturae deditus invidit fratri suo Abel, quod Deus munera illius grata habere ostenderet, sua autem despiceret. Hoc autem cognovit, quia fratris sacrificium ab igne e coelo emisso consumptum vidit, suum autem non item, I, 13 et 14. In hoc autem viri sancti sua sacrificia Deo placuisse putabant, quod igne coelitus misso ea consumi videbant, I, 13 et 14. In indignationem elatus contra fratrem justum et innocentem, eum in agro interfecit, cod. loc. Fuit autem Cain figura Judaeorum, qui in Christi sanctissimi, et beneficentissimi necem conspirarunt I, 13 et 14. De fratricidio Cain a Deo redarguitur, a quo si veniam petisset, eam impetrasset; sed desperatione sua maximam injuriam Deo irrogavit; ideoque poena temporali et aeterna multatus est, I, 15. Dicitur egressus a facie Dei, cujus misericordiam a se penitus avertit I 15. Ex Deo tamen audit sub eo esse appetitum suum, ut si assensum illi praebuerit vim suam exercebit in ipso; sin autem restiterit, recedet, 14.
    Castitas carnis inutilis est, nisi et castitas mentis habeatur; et tunc sane excellens est, quando neque caro a fornicatione, neque anima ab haeretica pravitate, vel vitiorum amore corrumpitur, I, 111. Oculorum continentia maxime necessaria est ad virtutis castitatis custodiam. Qui ea carent partem in Dei haereditate non habebunt; cum in malum pravis desideriis facile prolabantur, I, 275. Omne luxuriae peccatum abominabile est; fornicationis, vel adulterii crimen merito ignis usque ad perditionem devorans appellatur, I, 175. Bonum est conjugium, sed melior continentia, optima vero virginitas, I, 69.
    Catechumenus. Cum cathecumenus ad Ecclesiam accedit baptismum postulans, legitur ei symbolum, legitur ei fides catholica: interrogatur, si ita credat: respondet se credere. Et tunc Jesus tangit oculos ejus, tunc illuminat mentem ejus, tunc baptizatur, tunc illuminatur, II, 51.
    Charitas. Ab igne, qui juxta ritum veteris legis semper ardere debebat coram tabernaculo, in quo divina Majestas repraesentabatur, docemur Dei dilectionem nunquam a nobis esse intermittendam, 126. Incumbit praecipue ad sacerdotes hoc igne semper accendi; si enim ab eis abfuerit, omne eorum officium prorsus inutile erit. Curet ergo sacerdos, ut charitatis ignem continuo nutriat, et per singulos dies ligna, hoc est sanctas operationes subjiciat. Recordetur divinae misericordiae, recordetur quid fecerit et quid diligentibus se praebere promiserit, I, 136. In caritate Dei, et proximi tota lex adimpletur, I, 232. Charitas est et boni malique discretio. Haec enim semper ardet, et in Dei proximique dilectione sic accensa est, ut extingui non valeat, II, 307. Si autem sacerdos, aut praelatus curam animarum habuerit, caveat, ne propter aliquam inimicitiam, vel odium earum salutem negligat, I, 81. Charitas omnes virtutes alit, promovet, et exornat, I, 81. Qui charitatem habent, et spem suam non in incerto divitiarum, sed in Deo ponunt, et virtuti operam dant, quamvis in hoc mundo divites sint, mundi tamen amatores non sunt, II, 273. Divina mysteria, et sacramenta iis revelanda sunt, quorum pectora igne charitatis videantur accensa, 126. Qui proximum diligit, et Deum diligit, si tamen vera dilectione eum diligat. Non est enim vera dilectio, quae temporales utilitates attendit, et non ad aeternae beatitudinis gloriam tendit, II, 278. Nimia illa Salvatoris nostri pietas, et misericordia erga suos ipsos inimicos est rememoranda, ut magis magisque ad amorem Dei accendamur, et ad ejus pietatem et misericordiam incitemur, I, 127. Non solum amici, sed ipsi inimici nostri ex Christi praecepto sunt diligendi, et beneficiis juxta vires nostras cumulandi. Hoc a nobis legis Christianae profectio exigit; si enim tantum diligeremus, qui nos diligunt, non absimiles infidelibus essemus. II, 26 et seq. Carnali amori spiritualis amor praeferri debet. Eo enim amore et fratres, omnesque propinques nostros diligere debemus, quo matrem, et fratres suos Christus dilexit, I, 68. De praecepto dilectionis erga Deum, et proximum copiose agit S. Bruno, II, 107. Charitas est virtus qua Deum diligimus propter se ipsum, et proximum sicut nos ipsos. Nullae virtutes, nullaque bona prodesse possunt absente charitate, II, 491. Nihil aliud odio habendum est, nisi malum; quia et Deus noster omnem suam diligit creaturam, et solum malum odio habet. Qui igitur diligit Deum, omnem creaturam Dei diligat, non autem malum; quia creatura Dei non est, I, 503. Cum quidquid habet mundus transeat, et concupiscentia ejus, delectari in Domino debemus, cum [Col. 1303] ipse sit omne bonum. Qui enim in Domino delectatur, semper cum Domino esse et habitare desiderat. Hoc autem dabitur Sanctis, quia simul cum eo sine fine manebunt 369. Characteres charitatis a D. Paulo assignati eximie explanantur, II, 49.
    CHRISTUS. Primus homo ad Christi imaginem factus etiam corporaliter dicitur, I, 6. Lignum vitae appellatur Christus, quia ipse ait: Qui manducat meam carnem, et bibit meum sanguinem, vivet in aeternum I, 9. Primam ejus figuram gessit Abel, qui innocens, et Deo gratus, a Cain fratre occisus est, I, 14. Post diluvium de omnibus animalibus a Moyse Deo fit sacrificium, et solus homo non immolatur, quia Christus verus agnus suo tempore erat immolandus, ut tolleret peccata mundi, I, 19. In ritu immolationis agni paschalis tota Christi passio figurata conspicitur, 1, 58 et seqq. In Noe etiam inebriato vino conspicitur typus Christi, qui consumpto suae passionis calice somnum mortis cepit. Irriserunt ei Judaei, et contumeliis eum affecerunt, reputantes crucem, et mortem quam tulerat, scandalum, et ignominiam, I, 21. Isaac sacrificandus a patre Abraham imaginem Christi praemonstravit, I, 28. Quando Dominus natus est, magna pax ubique erat; toto mundo sub Romano imperio constituto. Unde statim in ejus nativitate angelorum voces auditae sunt, clamantium, et dicentium: Gloria in excelsis Deo, ect., I, 451. Salutare Dei Christus est, qui de Virgine natus in multis argumentis notissimus nobis factus est, I, 503. Ipse in perfectione aetatis suae, scilicet triginta annorum baptizari voluit, suaeque praedicationis sumpsit exordium, I, 17. Quare dicatur filius Mariae primogenitus, quamvis post Christum alios filios non pepererit, II, 8. Mysteria, quae in vocatione Magorum ad Christi praesepe concludebantur, totaque series eorum adventus in Bethlehem eximie explanantur, II, 9 et seqq. Dies obitus Christi designatur, I, 58.
    Christus sanguine suo peccata nostra delevit, et genus humanum universum Deo Patri reconciliavit, I, 61. Memoria passionis ejus omnem mandatorum amaritudinem dulcem reddit, ut lignum, quod Moyses in aquas Marath injecit, easque Hebraeis sitientibus ex amaris dulces fecit, I, 65. Assimilatur petrae, ad quam venit populus Israel, quaeque bis percussa dedit aquas; similiter percusso latere Christi in cruce pendentis exivit sanguis, et aqua. Quare optime dixit Apostolus Christum esse petram ex cujus irrigatione mundus universus restauratus, et mundatus est, I, 67. In nube, qua tectus Dominus cum Moyse loquebatur, futurae Incarnationis mysterium praesignatum fuit. Carne enim velata divinitas a Judaeis videri non potuit, I, 69. Ante Christi passionem nulli vel justo, vel poenitente ingressus in coelum concedebatur. sed in sinu Abrahae omnes recipiebantur, donec veniret Christus omnium liberator, I, 75. Impius rex Herodes Christum infantem occidere tentavit, I, 83. Fuga Christi in Aegyptum, ut ab Herode se eriperet, docet nos diabolum ejusque membra fugere debere, II, 11. Quare Christus Nazarenus appellatus, II, 13.
    Christus est Angelus testamenti a Patre missus, cujus nomen est in illo Patris enim nomen in Filio est, quoniam et Filius, sicut et Pater Deus est. Ille nos praecedit, nos custodit, et in aeterna tabernacula nos introducit, I, 83. Quanta fecit, tulitque Christus Dominus noster, ut coeli januam nobis aperiret, I, 85. Mactatio vituli ante ostium tabernaculi, quae juxta legem fiebat, figura fuit sacrificii Christi Domini in cruce pro nostra salute, I, 106. Quantam erga nos dilectionem, misericordiam, et pietatem Christus habuerit, ex hoc intelligere debemus, quod super crucis altare, dum seipsum offerret, pro persecutoribus suis Patrem oravit, ead. pag. et col. Dum Christi passionem in mente habemus, magnum ad expianda peccata nostra sacrificium Deo offerimus, I, 113. Christus passione sua non tantum eos, qui ei credere incipiebant; sed omnes Sanctos, et Patriarchas veteris legis, quos fides, et spes in ipsum justos fecit, a morte redemit, I, 132. Quomodo Christus et voto, et sponte se ipsum obtulit, I, 139. Primitias veluti passionis Christi, sui oblatione, dedit bonus latro, qui primus in ipsum credidit, I, 139. Christus et voto, et sponte se ipsum obtulit: voto quidem, quia sic disposuerat, sic ordinaverat, sic ipse de se ante tempora praedestinaverat; sponte vero, quia omnipotens est, I, 139. Eadem benignissima voluntate passus est se tentari a diabolo, ut doceret, quomodo eumdem infensum hostem vincere valeamus, II, 17. Christi sanguis ipsi offerenti, et Ecclesiae universae prodest, II, 141. Idem Christi sanguis usque ad consummationem saeculi cunctis diebus pro nobis interpellat ad Patrem, I, 157. Juxta Brunonis sententiam plurimorumque Patrum, et Scriptorum Christus Dominus anno 33 aetatis suae immolatus est, I, 148. Ante Christi incarnationem a peccato originali nemo mundari potuit, [Col. 1304] hoc est per se aliquid praestare pro ejus remissione, I, 161.
    Christus Moysis instar duodecim Apostolos veluti suae militiae principes nominavit, I, 172. Ipse trigesimo anno aquas sanctificans baptizatus est; die vero quinquagesimo post ejus resurrectionem in Spiritu sancto et igne Apostoli baptizantur, I, 169. Figura Christi Domini in cruce exaltati fuit serpens aeneus, quem Moyses ex Dei praecepto erigere fecit in deserto, I, 187. Immolatio hirci typus fuit Christi, qui cum impiis damnatus est, et quasi sceleratus cum latronibus crucifixus est, I, 191. Christi sacrificium quotidie a suis ministris mystice innovatur, et ab omnibus ministris offertur, I, 222. In passione Christi magna facta est tentatio, ut ipsi discipuli terrore perculsi eum reliquerint, I, 224. Christi regnum, cadente Synagoga, hoc est Judaeorum dominatione, stabilitum fuit, I, 225.
    Christus post passionem suam descendit ad inferos, ut justorum animas eriperet, ac liberaret, I, 248 et 295 et 497 et II, 57. Desiderio eum videndi justi omnes veteris testamenti exarserunt, illumque ut unicum bonum suspexerunt, I, 248. Christus in coelo splendor, et illuminatio Sanctorum est, I, 227. Dei virtus, et sapientia. Dei fortitudo, et prudentia Christus est Hic autem incarnatus diabolum percussit, et de regno, quod jamdiu possederat, ejecit. In unam fidem, et in unam Ecclesiam omnes mundi nationes congregavit, I, 267. Quamvis nemo mortalium comprehendere valeat, quanta sit in Christo divinitas, portenta tamen, praeceptorum sanctitas, et omnimoda justitia ejus manifestant, I, 283. Molliter viventibus, et voluptatibus deditis non inhabitat Christus, I, 269. Quam terribilis erit Christi sententia super impios in die judicii; qua prolata confestim in barathra praecipitabuntur, I, 284.
    Christus Dominus noster et Deus est, et homo, qui secundum humanitatem quidem non solum a Patre, verum etiam a se ipso, et Spiritu sancto et rex et Dominus constitutus est. Ipse enim, qui secundum divinitatem neque factus, neque creatus est, secundum humanitatem se ipsum creavit, et fecit, I, 302. Contra Felicem, et Elipandum adseritur Christus non adoptive, sed substantialiter Filius Dei ab aeternitate genitus, hoc est ante tempora, et sine initio; et hoc valent illa verba: Ego hodie genui te, I, 302. Si Filius Dei aliquid postulat, non secundum divinitatem, sed secundum humanitatem postulat. Postulat autem non solum a Patre, sed a seipso, et a divinitate, quae in ipso est, 1, 302. Suscepit Pater Filium ad se, incarnatum, et hominem factum, ad se revertentem glorificavit, et in suae majestatis sedem exaltavit, I, 303. Distinguuntur in Christo quae propria sunt Dei, et quae propria sunt hominis, I, 324. Christus Patrem suam virtutem, suum firmamentum, suum adjutorem, et protectorem suum esse per Prophetam dicit. Haec autem in corde dixisse, credendum est, cum ad crucem duceretur, in qua se inimicos omnes superare, et de ipso humani generis hoste triumphare non dubitabat, I, 327. Ejus passio describitur, in qua verum hominem se ostendit, non phantasticum, aut specie apparentem, ut quidam haeretici blasphemarunt, I, 328. Altera die Christus Dominus postquam sacramentum Eucharistiae instituit, se ipsum in ara crucis pro nobis immolavit; et tunc quidem fecit illud pingue, et suave, et Deo acceptabile holocaustum, quo primum, et originale peccatum deletum est, I, 336. Dignum ergo fuit, ut Salvator noster coronaretur, cujus praelium, et victoria tam famosissima narratur. Corona Christi Ecclesia est, quae tota de lapidibus pretiosis constructa, et fabricata est, I, 337. Sic Christi divinitas humanitati conjuncta est, ut nunquam ab ea discedere possit; et sic eam in omnibus adjuvare valeat, ut nullius adjutorio egeat. Cum autem Patrem rogasse legatur, hoc egisse intelligendum est, ut nostram naturam in eo esse sciamus, et verum hominem esse credamus, et qualiter omnia facta cognoscamus, I, 339.
    Christus clamavit in cruce pro fidelibus, quos pro suo nomine passuros esse conspiciebat; ejusque passio futura erat causa, propter quam tam dura tormenta pertulissent. Insuper et pro illis clamavit, qui tanto sui sanguinis pretio redempti peccare non cessant, et in suis iniquitatibus perseverant, I, 338. Christi verba sunt quaecunque in utroque Testamento scripta sunt, I, 340. Nomen Domini est Jesus. Jesus autem Salvator interpretatur. Salvat igitur Dominus, propitiatur, et miseretur fidelibus suis propter nomen suum, id est secundum significationem nominis sui, I, 345. Qui tribulationibus, et adversitatibus afficiuntur ad Jesum Christum crucifixum oculos convertant, ut consolentur, I, 373. Divinitas, et humanitas Salvatoris nostri mirifice pro nobis in ejus passionem consenserunt: illa veniendo, quod promiserat, implevit; et haec obediendo, ejus voluntatem faciendo, nos moriendo redemit, I, 378. [Col. 1305] Mors Christi dormitio fuit; dormivit, quantum voluit, surrexit, quando voluit; quod si noluisset, nunquam obdormisset, I, 380. Mors Christi voluntatis fuit, non imbecillitatis. Mortuus est, quia voluit; qui, si noluisset, nunquam occidi potuisset, I, 503.
    Christus a mortuis resurrexit, suisque discipulis admirantibus redivivus apparuit, I, 405. Ascendit Dominus ad coelum in maximo gaudio, et laetitia Apostolorum, qui eum in tanta gloria, et virtute ascendere videbant. Sive etiam in jubilatione angelorum, quos omnes summa cum exsultatione obviam venisse dubitare non debemus, et animas ab inferis liberatas triumphantes secum in coelum perduxit, I, 392, 497. Cum ipse suo sanguine mundum redemerit, primam nobis possessionem restituit, paradisi januas fidelibus suis aperuit, quam beatitudinem sancti post hanc vitam habebunt, I, 188. Cum Judaeis ad se capiendum venientibus obviam perrexisset, omnesque uno verbo in terram stravisset; statim manifeste ostendit, et se non timere, et quidquid volebat, in potestate habere. Ubi enim tanta potentia est, ibi timor locum habere non potest, I, 408. Misericordia Dei, et veritas Dei Salvator noster est; quia omni misericordia et veritate plenus est, et in ipso, et per ipsum Patris misericordia, et veritas cunctis gentibus revelata est, I, 414. Quod Christus orans et deprecans Deum exhibeatur, hoc nobis documentum est, ut Dominum nostrum deprecemur; ipse enim orare non indigebat; cum omnia in ejus voluntate posita essent: nobis dedit exemplum, ut sequamur vestigia ejus, I, 416. Christus non Deus tantum, nec homo tantum, sed simul Deus et homo, temporalis et aeternus, I, 423. Annus benignitatis Dei ex eo tempore coepit, ex quo Salvator in hunc mundum venit, I, 430. Totus mundus sub maledicto erat; sed veniente Christo benedictionem accipere meruit, I, 434. Est autem Christus via Patris, quia per ipsum venitur ad Patrem; est autem et salutare, quia per ipsum ubique gentium salutem operatur, I, 434. Descensus Christi ad inferos et justorum omnium liberatio, ut suae victoriae triumphus exaltatur; sed non minus refulget ejus potentia in liberandis a sepulcris peccatorum qui in ipsis jacent, I, 475 et seqq.
    Christi tempus, quamvis omne tempus suae incarnationis intelligi possit, illud praecipue intelligitur, in quo majorem misericordiam operatus est, tempus videlicet suae passionis, I, 444. Consubstantialitas Christi, ut Filii Dei, cum Patre asseritur, et declaratur, I, 450. Confirmatur autem ex hoc, ubi de eo dicitur: Et permanebit cum sole, et ante lunam in saeculum saeculi; quod significat in eodem lumine, et in eadem claritate. Permanet itaque cum sole in saeculum saeculi, quia nunquam recedit a Patre, semperque in eadem gloria, et claritate manet cum Patre, I, 450. Captivi diaboli erant omnes, sed captivi Christi facti sunt plures, non omnes; multi enim adhuc in captivitate detinentur, qui si voluissent, in captivitate non essent, I, 349. Quare Christus proprie Christianorum Deus appellatur et sit Deus, Domini exitus mortis, I, 439. Christus gratuita bonitate sua conversus est ad nos, et nos, qui multum eum offendimus, respicere dignatus est, I, 482. Nemo salvari potest nisi per Christum: nemo salvari potest, nisi qui credat in Christum, I, 475. Ipse est per quem cognoscimus, et invocamus Deum Patrem; cum Verbum sit, et sapientia Patris, I, 517. Ornamenta Salvatoris nostri sunt confessio, decor, lumen, charitas, pulchritudo. His addendae immortalitas, potentia, fortitudo, caeteraeque virtutes, I, 519. Misericordia Dei, et veritas Dei Salvator noster est, qui omni misericordia, et veritate plenus est, et in ipso, et per ipsum Patris misericordia, et veritas cunctis gentibus revelata est, I, 533. Quomodo Christi corpus tribus diebus, et tribus noctibus fuerit in sepulcro, II, 65. Venit prius humilis, ut judicaretur Filius hominis; veniet autem iterum sublimis, et excelsus in gloria et honore, et majestate, ut judicet mundum, II, 84. Transfiguratus est in monte Thabor, et cum eo apparuerunt Moyses, et Elias, II, 85. Exemplo suo docuit fideles, ut tributa principibus mundi solvant, II, 87. Ut triumphator urbem Jerusalem ingreditur, II, 99. Toties Dominus daemonia perdit, quoties vires, et nocendi potestatem eis aufert, II, 168. Quid significet sudor ille sanguineus, quem Christus in Gethsemani horto passus est, II, 207. De Christi divinitate praeclara habetur doctrina, II, 211. Vadit ad Patrem per humanitatem, quia ubique est per divinitatem, II, 275.
    Christiani filii sunt Abrahae, non carnis, sed promissionis; non omnes Israelitae ad hanc filiationem admittuntur, sed qui fidem profitentur; hi proprie Abraham patrem credentium habent, et in semine Jacob computantur, I, 31. Primitiae messis apostolorum illi fuerunt, qui in primitiva Ecclesia in Christum crediderunt; hoc autem ipsi apostoli per se sacerdoti, hoc est Domino obtulerunt, I, [Col. 1306] 166. Eorum primitiae, vix per baptismum regenerati, sunt, quod credere, sperare, Deumque diligere debent, adeoque fides, spes, charitas novam vitam in illis constituant, I, 83. Non auguriis, aut divinationibus, sed divinae legis praeceptis, et prophetarum, et apostolorum verbls credant Christiani, I, 161. Caveant etiam a pravis cogitationibus; et si quae bonae, ac sanctae menti obveniunt, fructuosas reddere curent, I, 161. Valde periculosa Christianis est familiaris communio cum his qui aliam legem aliaque dogmata profitentur; aut etiam de catholica veritate non perfecte sentiunt, I, 68. Christiani, qui Christi praecepta non custodiunt, ejusque nominis contemptores fiunt, adeoque rei coram ipso reputantur, I, 71. Cum vero quasi pignus nomen Domini tibi creditur, recordare pignoris, et non abjurare promissum, I, 71. Qui bonis moribus rectaque fide Christianae religioni non conformantur, animo ab eo discessisse videntur, I, 74. Omnis anima fidelis sive in prosperis, sive in adversis sanctam, coelicam, et angelicam vitam ostendere debet, I, 174. Quid requirat Christiana perfectio? Mundum comtemnere debet, et Deum, et proximum toto corde diligere, I, 201. Qui ad vitam aeternam aspirant, hujus mundi dies pro nihilo habent, I, 237. Viam suam justi tenent, quod assueto justitiae operi semper insistunt, I, 255. Semitam justitiae nesciunt Judaei, haeretici et pagani. Haec solummodo Christianorum est, quia ipsi soli veritatem sequuntur et tenent, ipsi soli nomen Domini suscipere meruerunt, et tanto patronymico digni a Christo Christiani vocantur, I, 341. Sacerdotalis dignitas ad Christianos transit, Judaeis sine lege, sine rege, sine sacerdotio permanentibus, I, 31. Quot sunt Christiani tot sunt et palmites hujus vitis, nempe Christi. Alii quidem boni, alii autem mali: et boni quidem fructiferi, mali autem infructuosi. Tolluntur infructuosi, et incenduntur: fructiferi vero purgantur, et gladio spiritus amputantur, ut fructum plus afferant. Gladius spiritus est verbum Dei, II, 277.
    Concilium. Quando in Dei nomine in unum coetum congregantur episcopi pro causis fidei et Ecclesiae, tunc eorum congregatio concilium apud theologos appellatur. Quid faciunt episcopi Ecclesiaeque doctores? Accipiunt gladium spiritus, quod est verbum Dei, conveniunt in unum, invadunt conventicula haereticorum, deteguntur haereses, patefiunt simulationes, a maximo usque ad minimum aut rapiunt, aut occidunt: occidunt autem, quoniam eos anathemate percutientes, aeterna morte condemnant: eos vero rapiunt, quos ab haeretica pravitate ad fidem Christi convertere valent, I, 38. Haeresis Ariana cum auctore suo in concilio Nicaeno primo damnata fuit, I, 23, 391. Concilium Ariminense inter conciliabula habetur, quod in eo omnia per vim, et fraudem acta sunt. Decepti quidem fuere plures ex episcopis catholicis; attamen fides Nicaena non defecit, I, 231, 441. Concilia hoc ex fine convocantur, ut veritas dogmatum, damnatis erroribus stabiliatur, summamque obtinent in Ecclesia auctoritatem, I, 432.
    Confirmatio. Ritus Mosaicus aspergendi hominem die tertio, et die septimo, ut mundetur, eo quod cadaver mortui tetigerit, et manus super eum a Sacerdote imponatur, figura fuit sacramenti confirmationis; cum post trinam immersionem baptizatus, qua a sorde originalis culpae purificatur, per manus impositionem septem gratiis Spiritus sancti repleatur: prius aspergitur aqua, vel immergitur in ea, quia nemo ab episcopo confirmatur, nisi ante in Trinitate sit baptizatus, I, 186.
    CONSTANTINUS M, qui primus imperatorum religionem Christianam publice professus est, ab exsilio revocavit omnes sanctos, qui a principibus idololatris et Ecclesiae persecutoribus in insulas locaque inhospitalia relegati fuerant. Admonitus a visione quo lavacro deberet uti, ut mundaretur a lepra a S. Silvestro pontifice baptizatur, et sanatur. Idem imperator ornamenta imperialia, chlamydem scilicet, et purpuram eidem S. Silvestro concedit, quibus ipse ejusque successores in magnis festivitatibus utuntur. (Haec opinio vulgo ferebatur temporibus S. Brunonis.) Idem ipse pacem Ecclesiae universae dedit, I, 41. Constantini M. tempore Ecclesia ubique gentium dilatata est, I, 99. Eadem confirmantur, II, 323




D
    DEUS. Ex nihilo Deus omnia condidit; in principio autem omnium creaturarum coelum, et terram creavit, I, et quae sequuntur, 1. Dei locutio est ejus voluntas, 2. Duplex firmamentum seu coelum fecit; unum quod Deus ipse cum angelis habitat; alterum in quo sidera, et planetae volvuntur, 3. In Deo nulla facta est mutatio, ex quo in mundi creationem processit. Quantum ad se nihil novi agit Deus; sed quae ante tempora disposuit, quomodo, et quo in loco, vel tempore disposita sunt, fieri jubet, I, 5. [Col. 1307] Omnia in sapientia fecit. Creavit hominem ad imaginem, et similitudinem suam. Ejus corpus de limo terrae formavit, animam autem ei dedit, cum inspiravit in faciem ejus spiraculum vitae, carnis materia de limosa terra assumpta est; anima vero ex ore ipsius Dei processit, 8. Factus est igitur homo in animam viventem, et ne solus esset, adjutorium ei simile creavit, Evam scilicet, quam ex costa dormientis Adae condidit, et in conjugem tradidit, ut mater esset omnium viventium hominum, 10. Uterque singularibus donis praediti a summa suae originis felicitate exciderunt, propter divini praecepti transgressionem, 11.
    Deus sex diebus mundum condidit: vidit cuncta, quae fecerat, et erant valde bona; die septimo requievit ab omni opere suo, diemque illum sanctificavit, id est sanctum haberi voluit, 7. Cum vero, multiplicatis hominibus, malitia eorum crevisset in terra, omnisque caro viam suam corrupisset, poenituit Deum fecisse hominem, eumque cum omnibus pro eo creatis delere constituit, immittens diluvium aquarum in terram. Cum tamen vellet speciem servare hominis cunctorumque animalium, Noe viro justo mandavit, ut arcam fabricaret, atque in ea se, et familiam suam refugeret; jussit etiam ut de singulis animalibus singulas species a naufragio eripiendas in ea collocaret, 16, 17. Cumque post diluvium filii Noe multiplicassent, ne iterum altero diluvio perimerentur, turrim usque ad coelum pertingentem erigere cogitarunt, quorum superbiam, ut reprimeret Deus, confusione linguarum coeptum opus dimittere coegit, 21, 22. Dispersi ergo in diversas terras, diversos populos ac civitates fundarunt, 22. Ex Nachor filio Sem Thare, ex Thare autem genitus fuit Abraham, qui pater credentium appellatus fuit. Ejus filius Isaac filius promissionis dictus, ex Rebecca duos filios habuit gemellos Esau, et Jacob. Hujus filius Joseph post varia discrimina traductus in Aegyptum gratiam Pharaonis sibi conciliavit, et princeps totius regni ab eo constitutus totam familiam, hoc est patrem, et fratres, uxoresque eorum in Aegyptum deduxit. Hi autem omnes ex Abraham profecti, cui Deus semen ejus, super arenam maris multiplicandum promiserat, mirum in modum multiplicarunt, ut de illis timens Pharao, gravissima servitute eos opprimere deliberavit, 28 et seqq. Misertus est tamen Deus populi sui, et Moysen superna virtute munitum ejus liberatorem elegit, 49. Quis designatur, et quae idea de illius essentia haberi possit, describitur, 49. Explicantur illa verba, ego indurabo cor ejus, 53. Praedicit Moysi Pharaonis indurationem; qui exitum populi Hebraici de Egypto permissurus non erat, nisi iterata portentissima signa eum coegerint, 54 et seqq. Deus, qui armorum vi, aut fortiori modo Pharaonem opprimere poterat, muscas, culices, ranas, grandines, etc., in eum mittit, ut quid sit apud ipsum humana potentia appareat, regisque obstinatio inexcusabilis fiat, 56. Divina omnipotentia in divisione maris Rubri maxime enituit, et in transitu, quem siccis pedibus populus Hebraeorum per eum fecit, 54. Alterum argumentum divinae potestatis fuit Pharaonis, totiusque exercitus eodem in mari submersio, et perditio, 54.
    Deus, qui natura invisibilis est, se quodammodo videri permittit, dum qualicunque similitudine suam potentiam demonstrat, I, 85. Quanta sit Dei misericordia erga peccatores vere contritos, et poenitentes declaratur, I, 115, 155, 518. Solus Deus est, qui nos mundos facere potest; cum immundi nascamur omnes, 123. Deus est naturaliter bonus. Deus enim a se ipso, et substantialiter bonus est, caetera vero non a se ipsis, neque sunt, neque bona sunt, sed a Deo sunt quidquid sunt, I, 526. Deus poenitentis affectum respicit; et unicuique poenitenti, ei satisfacere volenti indulgentiae januam aperit, 170. Nunquam Dominus qualis fuit, vel erit, sed qualis est hominem judicat, I, 84. Deo cujus sunt omnia, dandum est, si quid furatum est, nec sit dominus proprius, cui restituatur, I, 84. Non tam bonis operibus, quam bonis cogitationibus colitur Deus, eique sacrificatur, I, 177. Donec idolum non est in nobis, Deus nobiscum est, nec in malum trahi permittit, 188. Flagellis nos aliquando visitat, ut spiritum elationis a nobis avertat, et in humilitate confirmet, I, 233. Auxilium tamen ejus petendum est, ut tribulationes aerumnasque patienter sustineamus, I, 234. Si quid boni agimus, ex Deo est; adeoque merita, et meritorum retributio ab ejus liberalitate derivare fateamur, I, 237. Quare malis Deus bona conferat, bonis autem mala in hoc mundo, si non intelligimus, ejus tamen providentiae subjici humiliter debemus, I, 239. Quandoque Deus justos affligit in hac vita, ut meliores fiant; malos autem aeternis cruciatibus reservat, I, et seqq., 240. Si quis animadverteret se sub oculos Dei esse, nunquam a virtute deflecteret, 241. In sola Dei misericordia salus nostra est, 248.
    Deus omnia praesentia habet, et in omnibus ut creator, [Col. 1308] et Dominus agit, 262. Omnem viam nostram ipse novit, et per temporales calamitates quasi aurum per ignem, cum placet, nos purgat, ut nihil vitiosum et immundum maneat in nobis, 263. Dei aeternitatem nullus intellectus creatus comprehendere valet, 264. Nihil ignorat Deus, ipse uniuscujusque finem agnoscit, 296. Non parcit interdum ad tempus, ut in aeternum parcat. Beati qui sic puniuntur in hoc mundo, ut salvi fiant in alio, I, 268. Servire Deo est ipsum credere, ipsum colere, et adorare. Hoc autem cum servitute, et amore inordinato creaturarum copulari nequit, 276. Judicia, factaque Dei rectissima, et sapientissima semper sunt agnoscenda, 279. Quod Deus aliquando non exaudit, aut ideo fit, quia non bene petitur, aut quia melius non exaudiendo fidelibus suis facere disposuit, 281. Plures etiam non statim exaudiuntur, ut in virtute perficiantur, 281. Injustus non habendus est Deus, si justum aliquem, ut S. Job affligi permittit, non enim propter illius peccata ipsum affligebat; sed quia inde eum majorem et clariorem, et meritis excellentiorem facere volebat, I, 281. Deus occulta inspiratione fidelibus suis peccata eorum indicat, et ad memoriam reducit. Aurem quoque mentis eorum revelat, et aperit, I, 282. Quamvis Ecclesia peccata dimittat; quod Dominus ostendit dicens: Quorum remiseritis peccata, remittuntur eis, et quorum retinueritis, retenta sunt; attamen Deus est qui illa remittit; cum ipse solus habeat potestatem, et dederit Christo suo dimittendi peccata, II, 48. Quidquid pro Deo facimus non ex nostris viribus, sed ex Deo est, I, 295. Sicut nos optando, et deprecando Deum interrogamus; ita ipse nos exaudiendo, et donando respondet, I, 297. Quamvis Deus ubique sit, est tamen locus aliquis, ubi gloriam suam clarius, et manifestius revelare dignatur, qui paradisus, regnum Dei, gloria coelestis appellatur, I, 304. Et si viatoribus hominibus lateat Deus, attamen ab his, qui pio desiderio eum quaerunt, facile reperitur, I, 327. Quae sit Dei misericordia ex illis manifestatur, ubi dicitur: Non veni vocare justos, sed peccatores. Ad quae S. Bruno: Quod enim peccatores vocantur, et salvantur, misericordia est: quod vero illi reprobantur, qui se justos esse injuste arbitrantur, justitia est. Non potuit salvari mundus per sacrificium; salvatus vero est per misericordiam; quia sacrificium misericordia est, II, 49. Dominus sanctus, sanctos non deseret; et quia innocens est, non nocebit; et quia populo suo electus est, electum suum non derelinquet, I, 331. Tanta est misericordia Creatoris nostri, ut una eademque hora fiat et poenitentia, et remissio, I, 335. Consilium Domini manet in aeternum, cogitationes cordis ejus in saeculum saeculi. Sicut ipse disposuit, et ante tempora praefinivit; sic et non aliter fieri oportet. Et malorum poena, et justorum gloria sic disposita sunt, ut omnino immutari non possit. Beati igitur illi qui in illum credunt, et qui ab ipso praeelecti et praedestinati sunt; quia nullo modo praedestinata sibi beatitudine carebunt, I, 300. Ead. pag. explicatur quomodo intelligenda sit doctrina S. Brunonis de praedestinatione. Magnam adserit quaestionem, quare Dominus alios elegerit, et alios reprobaverit; et maximam solutionem dicit, ita placuisse Domino, II, 60. Nihil Deum latet, nulla simulatio ejus oculis absconditur, omnia videt, cogitationi respondet, II, 44. Quamvis per subjectam creaturam Deus aliquando videri, et audiri potuisset, nunquam tamen in propria essentia vel videri, vel audiri potuit, II, 233. Deus commune nomen est, et sicut ad Patrem, ita et ad Filium pertinet, et ad Spiritum sanctum. Sed quia praedixerat »in principio fecit,« necessario Pater intelligitur, quia per principium, id est per Filium operatus est. Prima itaque persona Pater, secunda principium, id est Filius, tertia vero Spiritus Dei, qui super aquas ferebatur, per quem Spiritus sanctus manifestissime demonstratur, II, 528.
    Diabolus. Nomina quibus nuncupatur diabolus, serpens ille antiquus, explicantur, II, 334. Quae sunt ejus artes, ut Ecclesiam, sanctasque animas perdat, 335. Cibus diaboli, et refectio peccatum est. Qui plus peccat, majora ei convivia parat. Nulli igitur sic ei serviunt, sicuti mali reges, et principes, sicut omnes avari, et divites. Isti enim non solum peccant, sed alios secum peccare compellunt, II, 522.
    Dies festivi. Sabbatum sanctificare est a bonis operibus non cessare. Cum enim Sabbatum per se sanctum sit, qui bene operatur, fit sanctus, I, 71. In diebus festivis etiam a licitis vacandum est, cum urgeat Ecclesiae mandatum; Christiani scilicet abstinere debent a solemnitate nuptiarum, choreis, et clamorosis venationibus, I, 72. Dies septimus, in quo Deus quievit ab opere creationis, quod patrarat, sanctificatus dicitur ab eo, id est declaratus sanctus, ut ab omnibus hominibus sanctus haberetur, et unusquisque ab operibus servilibus cessaret, et multo magis a [Col. 1309] malo, 172. Qui dies solemniter colendi in lege Moysi praescripti fuerint, declarantur, I, 84. Ut autem Deus ostenderet quanti intererat observantia die Sabbati, et cessatio a quocumque opere servili, praecepit Moysi, ut lapidibus obrutus interiret homo ille, qui die Sabbati inventus fuit colligens ligna in solitudine, I, 183. Hebraeis interdictus fuit usus panis fermentati a prima die Paschatis, usque ad septimum diem. Hujus praecepti significatio exponitur, I, 60. Solemnis agni Paschalis immolatio verum Christi sacrificium pro humani generis redemptione praemonstrabat, I, 58.
    Diluvium. Propter peccata hominum, qui in malum universi, et in depravationem abierant, misit Deus diluvium aquarum in terram. Merito omnia perduntur cum homine, quaecunque facta sunt propter hominem; hoc est enim quod ait: Finis universae carnis venit coram me; id est sic mihi placet, sic a me dispositum est, ut omnis caro finiatur, et simul cum terra disperdantur homines; et ea, quae facta sunt propter hominem. In hoc enim ipsam terram disperdidit Deus, quia multo plus ante diluvium fecundior fuit. Unde et post diluvium carnes ad vescendum concessae dicuntur, I, 17. Quid per fontes abyssi magnae, et quid per cataractas coeli, quae apertae in diluvio dicuntur, intelligendum, I, 18. Recordatus est autem Noe, etc. Deus nunquam obliviscitur; sed recordari dicitur, cum peccatoribus miseretur. Quare diluvii finem imponere volens, adduxit spiritum super terram, et imminutae sunt aquae; scilicet ventum serenitatis induxit in terram, invisibilique virtute tanta aquarum copia disparuit, et telluris facies iterum habitabilis reddita est, 19. Posuit insuper et signum, quod inter Deum, et hominem omni tempore maneat in aeternum, arcum scilicet, de quo suo loco dictum est, 20.
    Dives, qui non in Deo, sed in hujus mundi divitiis spem habet, postquam dormierit, et mortis somno oculos clauserit, nihil secum auferet. Aperiet oculos in resurrectione, et nihil inveniet. Tollit enim de hac vita ventus urens; id est malignus spiritus, qui et violenter animas tollit, et quas tollit, aeternis tormentis exurit, I, 268. Nemo erga divitias nimio amore afficiatur; multoque magis caveat, ne injuste eas congerat, I, 423. Omnes divitiae iniquae sunt, quae avare retentae propriis dominis nocent, vel quae ex aequalitate non expenduntur. Tunc enim ex aequalitate eas expendis, si et tibi tantum reservas, quantum sufficere possit, et caetera indigentibus largiaris, II, 194.
    Doctrinam evangelicam non solum ad mensuram, sed suo tempore dare oportet. Non enim omne tempus aptum est doctrinae, nec aequaliter omnibus, nec omnia omnibus praedicare oportet II 182.




E
    Ecclesia. Paradisus voluptatis, quem a principio Deus plantaverat, sanctam Ecclesiam designat. Et bene a principio eam plantasse dicitur, quia ante mundi constitutionem eam elegit, 8. Pertinent ad Ecclesiam, qui ejus fidem profitentur; in ea immolatur, in ea sacrificatur, et extra eam non est veri sacrificii locus, I, 49. Ecclesia in Christo nascitur, et renascitur, sola Ecclesia in Christo fundatur, I, 61. Uno eodemque tempore et Ecclesia, quae per lunam significatur, initium habuit, et Christus sol justitiae venit ad occasum. Sicut enim de latere Adam dormientis Eva facta est: ita de latere Christi in cruce pendentis Ecclesia fabricata est, I, 521. Qui in ea usque in finem non remanent, peribunt, I, 61 et seqq. Solis Ecclesiae filiis de agno comedere licet; caeteris vero, qui sunt extra Ecclesiam, vetitum est, 62. Divinam vindictam sibi provocant, qui ad ecclesiasticas dignitates ambitiose ascendunt, 69. Primitiva Ecclesia a Christi passione usque ad tempora Constantini imperatoris, maxima ex parte de SS. Martyribus constructa est; inde vero usque ad tempora Antichristi tota Ecclesia tabernaculi atrium vocatur. Unde insolito modo multo majus est atrium tabernaculi, quam ipsum tabernaculum. Est igitur atrium tabernaculi Ecclesia confessorum, quae a tempore praefati principis ubique gentium dilatata est, 49. Ecclesia Spiritus sancti oleo ungitur, id est sanctificatur, ut non sit in ea nec macula, neque ruga, I, 152. Maxima in veneratione haberi debent ecclesiae, quod in eis habitet Dominus, et dum sacra peraguntur silentium omnibus adstantibus praescriptum est, I, 158. Qui Ecclesiam diligunt, eamque tuentur, in dilectione ejus, et defensione confirmentur, quia virtus miraculorum, atque Spiritus sancti gratia usque ad consummationem saeculi illi non deerit, I, 95. Non solum militans Ecclesia, sed etiam triumphans, et gloriosa in arca testamenti figurata est, 87. Usque ad consummationem saeculi Christi corporis, et sanguinis sacramentum offerre non cessabit, 113. His, qui sunt extra Ecclesiam, nullum [Col. 1310] sacrificium, nulla abstinentia, nullaque carnis maceratio prodest ad salutem, 130. Quae sit Ecclesiae spiritualis potestas, I, 149. Ejus est separare noxios Christianos a bonis, et fidelibus, et varii sunt modi hujus separationis, aut excommunicationis, I, 149. Usque ad consummationem saeculi tota Ecclesia Christi sanguine expiatur, et sanctificatur, I, 158. Bona Ecclesiae alienari nequeunt, I, 169. In lege veteri semel Deo consecratae possessiones nec vendi, nec redimi poterant, I, 171. Qui Ecclesiae universae docenti contradicit, magnae superbiae arguitur, I, 183. Qui ejus constitutiones, quae et Dei sunt, custodire, et observare recusant, ab Ecclesia pelli, et ab omnibus damnari, et excommunicari debent, 183. Ecclesia nullius gentis fidem suscepit; et ipsa quidem tandem dominabitur omnibus, cui praeter Deum nemo dominabitur, I, 167.
    Ecclesia nulli clauditur; quicunque fidem catholicam profiteri promittat, admittitur in ea, I, 207. Nunquam Ecclesia episcopo careat; et nunquam hoc nomen in ea deficiat, I, 210. Sancta Ecclesia praeter justos, ex impiis etiam, et peccatoribus, et insensatis constituta est, I, 212. Contra diabolum fidelis pugnare non intermisso praelio debet; quia ei per haereticos, et per malos Christianos continuo insidiatur, I, 12. Cum aliquis propter peccatum suum de paradiso, id est de Ecclesia ejicitur, ne ad lignum vitae, id est ad Christi carnem participandam accedere praesumat, ab ejus ministris interdicitur, I, 13. Ecclesia semper loqui debet; etiamsi a malis non audiatur. Tunc enim vel boni meliores fiunt, mali autem de iniquitate nullam excusationem habent, I, 251. Extra Ecclesiam catholicam nec recta sacrarum Scripturarum intelligentia, nec meritum bonorum operum haberi potest, I, 268. Lucet semper in Ecclesia columna veritatis, cujus splendore omnes illuminari possunt. Omnia enim manifestantur credentibus, I, 280. Quamvis plurimas aerumnas, et labores passa sit Ecclesia, ab his tamen semper emersit; quia nemo ex tyrannis, et persecutoribus suis terminos a Deo positos est praetergressus; nam vel morte, vel conversione, vel potestatis amissione, vel alia qualibet occasione ab insania, et iniquitate quievit, I, 287 Catholici principes custodes, et protectores Ecclesiae relicti sunt, ut in ea fidei et doctrinae integritas servetur, I, 290. Multi sunt in Ecclesia pietatem simulantes: sed Deus non verba, sed corda intuetur, I, 295. Plus in tribulationibus, et adversitatibus sancta Ecclesia dilatata est. Cujus quidem termini sunt a solis ortu, et occasu, ab aquilone, et mari, I, 305.
    Ecclesia non solum electorum est, sed ex malis etiam et peccatoribus constat, sicuti ex sapientibus et insipientibus, I, 331. Laus Christi canitur in Ecclesia magna, quae Ecclesia catholica et universalis est, non in una parto mundi, sed in toto mundo diffusa, I, 340. Quamvis multae sint Ecclesiae per totum mundum dispersae, una tamen est Ecclesia, quia una est fides omnium; et qui nondum in hanc sanctam Ecclesiam intraverunt, adhuc in tenebris et errore sunt, et nondum ad lucem et veritatem pervenerunt, I, 384. Dicitur Ecclesia haereditas Christi, ejus sponsa, gloriosa acquisitio, quam suo sanguine sibi comparavit, I, 392. Ex Judaeis et Gentilibus facta est, et in ea, uterque populus sub eodem duce et pastore conjunctus. In fine saeculi ex his unus grex fiet, I, 393. Sufficit nobis hoc in Ecclesia praedicare; quia Christus Deus et rex noster est in aeternum; et quia ipse nos regit et diligit, nunquam de ejus regimine recedamus, neque unquam ad aliam doctrinam transeamus, et quaecunque praecipit humiliter faciamus, et nullum alium rectorem suscipiamus, et sufficit nobis, I, 395. Multipliciter Dominus Ecclesiam locupletavit; quia sapientia, et scientia, fortitudine et pietate, virtutibus et honestate, gloria, et honore, et omnibus bonis eam ditavit, I, 430. Ecclesia unam eamdemque doctrinam ab initio usque adhuc docet et annuntiat, I, 436. Omnes Ecclesiae per totum mundum constitutae unius, et universalis et catholicae Ecclesiae membra sunt, I, 437. Domus Dei Ecclesia est, cujus amor Christum comedit, et inseparabiliter sibi conjunxit, I, 444. Tota S. Ecclesia columba vocatur; quia simplex et innocens est. Ministrorum ejus praedicatio nova non sit, et peregrina, sed firma et auctoritate plena, I, 437. Fecit igitur Dominus viam sibi in mari, et semitas in aquis multis, quoniam ex quo mundus iste ad fidem ejus conversus est, per eum invisibiliter ambulare, et Ecclesias suas ubique visitare non cessat, I, 464. Firmum habet Ecclesia fundamentum; ideoque nec pluvias timet, nec flumina, nec ventum. In omnia saecula fundata est Ecclesia; quia ejus fundamentum Christus est, I, 470. Ecclesia castellum est, et non qualecunque, sed forte et insuperabile, utpote supra montem positum, muro circumdatum, et angelorum exercitu, virtutumque praesidiis armatum. [Col. 1311] II, 177. Sicut ex multis lapidibus ordine, et ratione compositis una domus efficitur; ita ex multis hominibus dilectionis, et fraternitatis amore sociatis, una Ecclesia constituitur, II, 483.
    Eleemosyna. Quantum Deo accepta sit eleemosyna, quamque mercedem accipiat, II, 57.
    ELIAS propheta apparuit apostolis cum Moyse in monte, quando Christus transfiguratus est ante eos, II, 85. In fine mundi venturus est ad praedicandum Evangelium Christi, et tunc Judaei convertentur, II, 86.
    Episcopi. Quantum ad tutelam fidei eamdem curam de omnibus sibi subjectis, quam de propriis filiis praelatum habere oportet, I, 77. Episcopus, si quem sciverit prava spargere dogmata in populo suo, et compescere non studuerit, peccatum seductionis in episcopum redundabit, 77. Quanta inesse oporteat episcopis sapientia, quantusque omnium virtutum splendor, I, 90. Nisi perfectam Dei, et proximi dilectionem, quae in cocco bis tincto figuratur, nisi per mentis, et corporis candorem, et castitatem, quae in bysso significatur, onus officii sibi impositi episcopus ferre non valet. I, 102. Apostolorum exempla prae oculis habeant episcopi, eorumque gloriosa gesta imitentur, I, 103. Semper ergo, ita S. Bruno, Sanctorum Patrum sit memor antistes, semper qualiter vixerint, et Deo servierint, recordetur: imitetur eorum vitam, sequatur doctrinam, teneat operationem. Quomodo his satisfaciet, qui eorum gesta, et opera legere non curat? Ibid. Maximam sanctarum Scripturarum intelligentiam habere debent episcopi, ut divino verbo populum suum erudire valeant ad salutem, 103. Nubibus assimilantur. Illi enim sunt, qui super terram pluunt, et pluviis doctrinae spiritualis totam terram irrigant, I, 367. Pontificalia episcopi indumenta ad excelsam, et quasi coelestem ejus dignitatem ostendendam praescripta sunt, I, 105. Cum populi ad percipienda sacramenta conveniunt in Ecclesiam; tunc praecipue a pastoribus instituendi sunt, et praeparandi, I, 103. Quid significent verba illa Sanctum Domino, quae in auro scripta pontifex in fronte defert, I, 106. Quanti referat pontificem sapientem esse, I, 106. Liber Exodi praecipue ab episcopis et sacerdotibus legendus est, et meditandus, I, 111. Sanctificatur autem episcopus, quando sacram legem, et divina volumina ad meditandum, et docendum suscipit, et non se labiis tantum, sed toto corde servare promittit, I, 111. Postquam descripsit S. Bruno qualitates, quae in eligendis ad episcopatum coruscare debent; vita scilicet illibata, purissima, et numquam reprehensibilis, de episcopi electione haec habet: A populo quidem lucerna eligitur, et pontificibus offertur; ab episcopis autem consecratur, et ordinatur, et in sede collocatur. Quomodo autem se gerere debeat in episcopatu, ita prosequitur idem S. antistes: Luceat autem usque mane coram Domino, et donec de hac misera, et tenebrosa vita exeat, Dei populum praedicare, et illuminare non cesset; ut hac nocte finita, oriatur ei sol justitiae, et ingrediatur illum diem, de quo Psalmita ait ps. LXXXIII: Quia melior est dies una super millia, I, 101. Deinde eos sic hortatur: Audiant episcopi, quare ordinati sunt, quare, et a quo constituti sunt. Non utique ad tyrannicam, et secularem potestatem exercendam, sed ad speculandum, et praedicandum, et contra haereticos, et malignos spiritus pugnandum, I, 302. Unicuique episcopus satisfaciat, maxime si potest, I, 128.
    Episcoporum et sacerdotum est, quotidie se meliores reddere, I, 137. Quid credere, et praestare debent episcopi in eorum consecratione, I, 141. Eorum munus est majora Ecclesiae sacramenta conficere, et administrare, I, 174. Verum qui graviora patraverint crimina, juxta canones id vetantes, ad sacros ordines non admittant, I, 161. Quare qui ad sacrum ministerium ordinari petunt, testimonium boni nominis habeant; quo constet nihil turpe, aut inhonestum eum egisse, I, 162. Disciplina, quae doctrina, et institutio religionis dici potest, cum omnibus hominibus necessaria sit, illis autem quam maxime, qui alios regere, et docere debent, I, 303. Episcoporum consensus, et conformitas in tradendis Ecclesiae doctrinis magnam fidelibus laetitiam, et Deo laudem parit, I, 432. Quia Christus ad suam dulcedinem apostolos informavit, ut omnes populos diligerent, et sanarent, et ad beatitudinem invitarent; episcopi, qui sunt eorum successores eadem in dulcedine eos imitari, curent, I, 437. Non sit eorum praedicatio nova, et peregrina, sed firma sit, et auctoritate plena. Dormiant inter medios cleros, hinc novum, inde vetus habeant testamentum, inde suscipiant, quod aliis praedicent, inde cibum sumant, quo alios nutriant, 437. Eadem de studio sacrarum litterarum, cui vacare debent episcopi habet, II, 179. Ecclesia naviculae in medio maris a furentibus ventis agitatae assimilatur, cui imperio Christi domini sedatis fluctibus tranquillitas redditur, II, 45. Videtur aliquando Christus in ea dormire, cum fideles suos [Col. 1312] inter angustias, et afflictiones esse permittit; sed ut ejus auxilium implorant, eo non destituuntur, II, 45. Mercenarius autem est ille episcopus, qui in pascendis, et regendis ovibus sola temporalia, et transitoria quaerit; qui non amore coelesti patriae, sed pro lucro, et mercede rerum temporalium oves dominicas pascit, II, 251.
    Eucharistiae sacramentum. Cum in communione eucharistica corpus, et sanguinem Christi Domini accipimus, ejus passioni communicamus. Ille enim verus est Agnus, qui in cruce pro nobis immolatus est, cujus sacrificium mystice in missa renovatur, et sub speciebus panis, et vini substantialiter, et spiritualiter traditur, I, 58 et 59. Declarat S. Bruno, quare duos agnos, mane unum, vespere alterum Deus sacrificari sibi jusserit. Quamvis, ait, duo agni unum idemque significent (siquidem illum agnum significat, qui tollit peccata mundi) aliter tamen quotidie in Ecclesia, aliter in cruce immolatus est Christus. Hic enim a fidelibus cum pietate, ibi vero a Judaeis cum crudelitate immolatus est. Et quidem mane, et vespere noster quoque agnus immolatus est; quoniam Christus Dominus noster mane a Judaeis judicatus est, condemnatus est; vespere autem in cruce pendens emisit spiritum, 113. De immolatione vituli haec affert. A. N. ad cap. I. Levit., 125. Unum eumdemque vitulum et Moyses, et Judaeorum populus, et Ecclesia immolat: Moyses quidem significando, Judaei peccando, Ecclesia commemorando. Non ore tantum, sed corde, id est cum fide, et puritate animae corpus, et sanguinem Christi sumere debemus. Qui sunt indigne participantes, I, 59. Iniquis sacerdotibus interdicitur, ne corpus, et sanguinem Christi conficiant; itemque malis christianis ne recipiant, I, 82. Quemadmodum Hebraei ipso die, quo comederunt Pascha egressi sunt de Aegypto; ita qui corpus, et sanguinem Christi Domini participant a peccatis pravisque consuetudinibus recedere tenentur, I, 82. Berengarius haeresiarcha primus quidem fuit qui verum Christi corpus in eucharistia contineri negavit: impugnavit etiam in missae sacrificio fieri transubstantiationem panis et vini in corpus et sanguinem Domini, I, 139. Praeclara est Brunonis ad episcopos et sacerdotes allocutio, qua luculentum praebet testimonium de acta in altari transubstantione panis et vini in corpus et sanguinem Domini. Hujus autem Aaron, inquit, vos et episcopi et sacerdotes filii estis: accedite ergo, et immolate: effundite sanguinem vituli per circuitum. Quid aliud namque facitis, quotiescumque sanguinem vestro ministerio confectum nobis ad bibendum tribuistis, nisi ad instar filiorum Aaron circa altare cordis nostri sanguinem funditis? 126. De hostia, quae in Christi commemorationem mirabiliter fit, comedere licet; de illa vero, quam ipse Jesus in ara crucis obtulit, nulli secundum se comedere licet, I, 138. Memoratur discipulorum scandalum, qui cum male intelligerent Christum, quod eis diceret, se daturum eis carnem suam ad manducandum, abiere retrorsum, quod carnem Christi, quam videbant, non in sacramento, sed in frusta concisam se comedere debere arbitrabantur, 138. Offeri Christus se ipsum in holocaustum, quoniam et si Sacerdotum ministerio fiat, ipse tamen carnem, et sanguinem suum immolat, et sacrificat. Non enim sacerdotis, sed ipsius est vox, quae dicit: Hoc est corpus meum, et, Hic est calix novi testamenti in meo sanguine, qui pro vobis, et pro multis effundetur in remissionem peccatorum. Hac enim voce totum sacrificium immolatur, et sanctificatur, I, 141. Hic notari poterit traditio formae consecrationis tum panis, cum vini in missa, ut illa elementa corpus et sanguis Christi efficiantur. Eadem etiam pag. dicitur, quod si pontifices, et sacerdotes super Christi corpus expansas, et elevatas manus habeant; unus tamen est pontifex Jesus, qui sanctificat, et benedicit, cujus virtute ineffabili in sui corporis sanguinisque substantiam panis, et vinum convertitur. Quid in eucharistia contineatur, et quomodo ad eam sumendam accedere debeamus, I, 157. Castitas maxime curanda est sacramentum corporis et sanguinis Domini sumentibus, 157. Qui Christi conficit sacramentum, qui ad ejus carnem, et sanguinem sumendum accedit, morum honestate, et virtutum suavitate redoleat, 157. Christus, qui est sacerdos magnus secundum ordinem Melchisedech admirabili potentia panem et vinum in sui corporis et sanguinis substantiam vertit, suisque discipulis dedit, dicens: Accipite, et comedite: hoc est corpus meum, etc. Quid de se sentire debent ad sacram eucharistiam accedentes; eorum major erit gratiae acquisitio, quo profundior fuerit humilitas, II, 43. Nunquam Christi carnem ante hoc sacramentum corporaliter quisquam comedit; numquam, nisi hoc sacramentum fieret corporaliter, eam comederet quisquam. In hoc igitur comeditur, et comesta non minuitur; quae numquam comederetur, nisi panis iste Christi benedictione in eam substantialiter mutaretur. Est enim haec mutatio dexterae [Col. 1313] Excelsi, II, 237. Qui manducat Christi corpus, et bibit ejus sanguinem fit unum cum ipso, II, 238.
    EVA. Ex una Adae costa divinus opifex Evam mulierem formavit, deditque ei in adjutorium, ut filios procrearet, et individuam vitae consuetudinem secum duceret, I, 10. A diabolo tentata de fructu vetito gustavit, porrexitque viro suo Adam, qui pariter de eo comedit, et uterque cum maxima sui, suorumque descendentium ruina, et calamitate in Dei offensam inciderunt, I, 11. Idem confirmatur, I, 457. Ubi pro tantorum malorum causa adducitur colloquium, quod cum serpente habuit Eva cujus assentationes, vel potius insidias vitare debuerat.
    Evangelia. Evangeliorum consensus cum libris Veteris Testamenti divinae eorum auctoritatis est argumentum, I, 85. Unumquodque Evangelium per se universo mundo sufficeret ad fidem, doctrinam, et salutem, I, 91. Nunquam evangelistae a veritate deviant, numquam falsa loquuntur: quaecumque dicunt, vera sunt, justa sunt, munda et nimis credibilia sunt, I, 97. Cum in veritate docenda plene concordes sint, omnem fidem sibi vindicant, I, 97. Evangelium testimonium reddit Ecclesiae, sicut Vetus Testamentum Tabernaculo, I, 117. Divinae Scripturae non nisi sancte, et a sanctis tractandae sunt, I, 97. Gloria Novi Testamenti longe splendidior lege Moysi, I, 123. Semper viget evangelicae legis propagatio, novasque gentes, et populos ad Ecclesiam adducit, I, 288. Perfecte concordant evangelistae in his quae de passione Christi cum Prophetis, praesertim David, et Isaia, quod verum esse illorum testimonium nullo modo dubitari potest, I, 339.
    Evangelistae. In quatuor animalibus figurati fuere Evangeliorum scriptores. In primo animali, quod faciem hominis habere describitur, S. Matthaeus apostolus repraesentatur, ipse enim a Christi nativitate incipiens perfectum hominem, et de hominibus natum eum ostendit esse, totam ejus ab Abraham usque ad ipsum genealogiam describens. Marcus leonis faciem habere videtur, in cujus Evangelii principio vox in deserto clamare describitur. Lucas autem beatus bovis faciem habet, quoniam a Sacerdotio scribere incipit, quod maxime propter sacrificia institutum est. Bos autem inter alia sacrificia major est hostia. Quare autem aquilae faciem Joannes habeat, ipsius Evangelii initium apertissime ostendit. In principio, inquit, erat Verbum, et Verbum erat apud Deum, et Deus erat Verbum, II, 525.
    Excommunicatio. Qui habent potestatem excommunicandi in Ecclesia, et quo ordine indicenda sit excommunicatio, II, 89 et 90.




F
    Fides. In fide suscipienda nulla mora esse debet, I, 52. Hominis enim primogenitum est fides, sine qua impossibile est placere Deo. Haec omnium virtutum prima in mentibus fidelium nascitur: haec prima a sacerdotibus in Christianorum cordibus gignitur. Sed quia fides sine operibus mortua est, his viva, et operans redditur, I, 63. Per fidei fortitudinem, et baptismi gratiam pervenitur ad coronam, I, 64. Sola veritate revelata contenta esse debet, nec cum haereticis curiosa, et absona consectari. Omnes enim illorum conatus a divinarum Scripturarum lumine conteruntur, et dissipantur, I, 66. Fides est veluti ostium, per quod nostri pectoris tabernaculum Christus ingreditur, I, 126. Quae de Christo credenda sunt, diserte ibidem exponuntur. Errores in fide leprae assimilantur. Quicunque ergo de ipso Deo, et de fide christiana male credit ille in capite habens lepram, in capite etiam portat, I 151. Quam grave sit incredulitatis peccatum, I, 187. Qu fidem non habent, nullum eorum opus imputatur ad meritum vitae aeternae; cum fides sit principium meriti, 322. Quod ex fide non est, malum dicitur, non quod omnia infidelium opera mala sint, sed quia carent bonitate supernaturali merente vitam aeternam, nec ordinantur ad finem ultimum, I, 406. Nulla alia fides est, quae salvare possit, nisi fides Christianorum, I, 406. Merito S. Ecclesia neminem ad se venientem recipit, nisi prius fidei ornamento indutus fuerit, II, 487. Christus Dominus suae virtutis potentiam, non sibi, sed fidei ascribit, et quod ipse facit, hoc fidem facere affirmat, I, 487. Propter modicam fidem Petrus in fluctibus mergitur, II, 487. Fides est virtus quaedam, per quam ea, quae dicuntur nobis, et si nondum appareant, certissime tamen credimus, et fieri non dubitamus, II, 488.
    Filius si bonus fuerit, non portabit iniquitatem patris; si vero malus fuerit, et suam et patris iniquitatem luendo sustinebit? Quod si et pater bonus fuerit, et a patris bonitate filius non recesserit, multo majoribus bonis ditabitur, I, 71.
    Fortitudo. Tertia cardinalium virtutum ponitur fortitudo. [Col. 1314] Hujus possessio adeo est necessaria, ut sine ea sapientia, et justitia inutiles esse videantur. Non in corpore, sed in mente, sedet haec firmitas, seu constantia, qua injurias superamus, adversa omnia toleramus, et prosperis non elevamur. Hac fortitudine qui careant qui sint, II, 493. Illa tamen habuerunt Sancti, qui nec vitiis, nec tormentis, nec blanditiis superari potuerunt, II, 493.




G
    Gigantes. Confutatur eorum opinio, qui gigantes a concubitu malorum angelorum, seu daemonum cum mulieribus procreatos excogitarunt. Fuerunt homines non tam statura proceres, quam virium robore, et potestate famosi, I, 16.
    Gratia Dei. Spiritus sancti gratia lumen ac praesidium nobis praestat, neminemque deserit, nisi prius deseratur. In columna nubis per diem, et in columna ignis per noctem, quae populum Israeliticum praecedebat, figurabatur, I, 63. Haec autem columna S. Spiritus gratia est, quae nos et a vitiorum aestu defendit, et ne errorum vitiis involvamur, illuminat, I, 63. Sancti quidquid sancte agunt, divinae gratiae virtute operantur, I, 68. Sanctorum dies impleri dicuntur, cum per gratiam, qua ante saecula praedestinati sunt ad gloriam, vivent in aeternum, I, 83. Electio ad gloriam, et misericordia tota in Dei voluntate est, I, 122. Quanta sit Dei misericordia erga peccatores, lacrymis, et vera poenitentia eam implorantes, ex hoc docemur, quod sanguis Christi pietate et misericordia plenus, et qui sola pietate et misericordia fusus est, eis gratiam impetrat remissionis, etiam si magnis peccatis gravati fuerint, I, 155 et in adnot. Duobus modis mundatur peccator, scilicet poenitentia contritionis, et in bonae vitae perseverantia, fidelique Dei adhaesione, I, 156. Quidquid boni agimus a Dei gratia accipimus, eique reddere debemus, I, 177. Iterum docemur, bona opera nostra non nostrae potestatis esse, sed ab ejus Spiritu afflante et adjuvante provenire, I, 179. Item 262, 264, ubi dicitur: Dei esse cor nostrum emollire et ad bene agendum inclinare. Donum Dei esse reminiscentiam, et dolorem ante actae vitae, et praeparationem ad salutem, I, 262. A justo nunquam aufert Deus oculos misericordiae, id est gratiae suae adjutorium, nunquam ejus obliviscitur, sed semper eum aspicit. Haec recogitans in angustiis non concidat animo, I, 282. Reminiscentia malae ante actae vitae, ut compungamur, donum Dei est, et futurae gloriae praeparatio, I, 282. Quamvis praedicatores verbi Dei retia tendant; ipse tamen interius corda convertit; ex quo necessitas gratiae evincitur; cum scriptum sit Joan., 15, 6: Sine me nihil potestis facere, I, 289. Gratia Dei nullis praecedentibus meritis datur, quare omnis virtus, constantia et fortitudo sanctorum, non ipsorum, sed Dei est, I, 353. Si ergo unusquisque sanctorum, qui in coelis est, vel post judicium futurus est, singulariter interrogetur, Quomodo huc venisti, vel quomodo huc intrasti? Quid aliud respondere poterit, nisi, Misericordia me adduxit, I, 367. Beatus ille, quem Dominus sua pietate elegit, et de tanta hominum multitudine sibi assumpsit: iste enim perire non poterit; sed absque ulla dubitatione bona sibi praedestinata percipiet, I, 429. Gratia Dei, quae pluvia coeli dicitur, non est coacta, sed voluntaria, quia et sponte datur, et sponte suscipitur, I, 436. Ubique, et in omnibus Dei adjutorium quaerendum est; quia ubique, et in omnibus necessarium est; quia sine ejus adjutorio nihil facere possumus, I, 446. Omnia vitia, et peccata machinamenta diaboli sunt, quae verbo Dei obsistunt, ne ad cor hominis penetrare valeat. Vincit tamen virtus, et potentia Dei, et quamvis miser homo in via iniquitatis clausus et ligatus sit, inde tamen eum trahit, et ad viam veritatis revocat, I, 531.




H
    Haeretici ranis assimilantur, qui et loquacitate omnes inquietant, et sua immunditia cuncta commaculant; non aliunde veniunt, sed de aquis ascendunt, quoniam male Scripturas intelligendo, perverseque exponendo ibi errores concipiunt, et ibi haeretici fiunt, I, 54. Cisternas quodammodo ad aliorum interitum effodiunt haeretici, qui Ecclesiae dogmata ab omni antiquitate firmata, ac stabilita scriptis suis vel impugnant, vel in dubium revocant, I, 77. Simon magus Romanam plebem seduxit, violavit, corrupit, multisque magicis illusionibus sibi devinxit, I, 80. Quid agendum sit cum haereticis, de quorum errore nullum dubium est, I, 155. Vix cognoscitur haeresis, ut horribilis et fetida detestanda; quare veritatis, et fidei inimici se ostendunt, qui eos libenter audiunt, eorum scriptis delectantur, eorumque versutias commendant, I, 175. Quem in fide suspiciosum habemus, ad sacerdotem, seu ad concilium episcoporum deferre debemus, ut suae doctrinae rationem reddat, I, 174. Simul cum haereticis omnem eorum [Col. 1315] perversam scientiam, et doctrinam abominari debemus, quatenus sic destruatur, ut ulterius in memoria non habeatur, I, 196. Fingunt multoties haeretici se Ecclesiae compati, ejusque misereri, quasi in fide aegrotantis, et a veritate deviantis. Unde quasi sanare eam volentes, sui erroris ei praedicant deceptiones, I, 226. Hoc modo se gessit Lutherus praedicans Ecclesiae reformationem. Haeretici sic in tenebris quasi in luce ambulant; quoniam non minus in tenebris erroris delectantur, quasi sancti, et catholici viri in luce veritatis, I, 265. Fidei terminos haeretici transeunt, quando plus, vel minus, quam catholica Ecclesia habet credere persuadent. Greges etiam diripiunt, et pascunt, quia quoscumque fideles Deo subripere, et decipere possunt, sui erroris doctrina pascunt et nutriunt, I, 264. Haeretici sacras Scripturas adulterant, quae recte a catholicis expositae contra ipsos retorquentur, I, 268. Bonis autem operibus steriles sunt, quoniam verae doctrinae egestatem, et famem patiuntur. Rodunt autem in solitudine, quoniam in densa silva sanctarum Scripturarum ea, quae intelligere non possunt, violenter rodunt, et lacerant, I, 272. Serius, aut ocius omnes haereses occidere, et catholica veritas tamquam murus inexpugnabilis victrix evasit, I, 273 Plures haereticorum de Ecclesia exierunt, qui majores dignitates in ea habere non potuerunt, I, 272 Multo periculosior est mors animae, quam haeretici interficiunt, quam sit mors corporis, ab homicidis illata; quoniam illa aeterna est; haec autem temporalis; illa separat animam a Deo, ista solummodo a corpore dividit. Merito igitur talis homo abominatur a Deo, qui omni fera crudelior est, I, 307. Haeretici ergo tyrannis saeviores sunt; illi animas, isti corpora necant, I, 308. Portae mortis haeretici sunt, et quicumque ad mortem, et perditionem animas omnium trahunt. Talis porta fuit Simon Magus, tales Arius, et Sabellius, et tales multi alii, quorum doctrina et persuasione multae animae periere, I, 313. Sed fraus omnis, et versutia detecta, et confusa est; cum eorum errores, aliorumque omnium in fide errantium in publicis conciliis proscripti, ei damnati sunt, I, 370. Nestorius, et Eutyches male in Christo distinxerunt divinitatem, I, 412. Marcionitae, Manichaei, Priscillianistae, et cum eis Simon Magus Christum non verum hominem, sed apparentem dicebant, I, 458. Omnes haeretici erroris caligine obscurati Novum Testamentum corrumpere nituntur, pag. ead. Adversus Deum iniquitatem illi loquuntur, qui de ipsa divinitate disputantes perversa dogmata introducunt, I, 459. Haeretici doctrinas de longe non afferunt; a patribus non accipiunt; sed ipsi in se errorem concipiunt, I, 603.
    Hebraei. Primogenitus Dei Filius dicitur Israel non natura, sed gratia. Haec enim gens a Deo electa prae ceteris dilecta fuit, I, 52. Hebraei in Aegypto quantum multiplicati fuerint narratur in I. cap. Exod.; ubi dicitur quod ex 75 animabus, quae ex femore Jacob exierunt, tantum creverat populi hujus multitudo, ut facta numeratione eorum, qui ad bella procedere poterunt a 20 anno et supra, sexcenta tria millia virorum, et quingenti sexaginta sex reperti sunt; caeterorum vero numerus multo major videtur exstitisse, I, 47. Hujusmodi gentem extraneam, quasi innumerabilem rex Pharao formidans opprimere, et exterminare cogitavit; quare mandavit primum obstetricibus Hebraeis, ut masculos omnes projicientes in fluvium occiderent, et feminas solum reservarent, I, 48. Mittitur ad eos liberator Moyses, quos incredulos, et indociles optime noscens, petit a Deo, ut missionem ejus portentis, signisque comprobare valeat, I, 50. In Ismaele, qui fratrem suum Isaac semper persequebatur populus Hebraeorum designatus est, qui Christum cujus figura fuit Isaac persequi ad necem usque non destitit, ejusque fideles Christianos perpetuo odio insectatur, 24. Ductus in captivitatem, quoties se peccasse confitebatur, et poenitentiam agens Dei misericordiam implorabat, mox a misericordiosissimo Domino exaudiebatur, I, 51. Quam inaniter Hebraei gloriabantur se filios Abrahae esse, qui tamen ejusdem opera, et praesertim fidem non sequebantur, II, 14. Hebraeorum infidelitas, et effrenata impatientia vitulum aureum pro vero Deo sibi erexit, atque adoravit, I, 118. Velamen positum est super cor eorum, ne Scripturas intelligant, 123. Quotis vicibus Hebraei Deum tentaverint, et a fide defecerint, 408. Hebraeorum regnum, virtus, et potestas in tribus aetatibus, quasi in tribus annis perseveravit, viguit, et floruit. Prima siquidem aetas ab Abraham usque ad David; secunda a David usque ad transmigrationem Babylonis; tertia a transmigratione Babylonis usque ad Christum, I, 23. Eo tempore, quo Salvator noster occubuit, tenebrae factae sunt, quibus et intus, et extra miseri Judaei sunt excaecati, et facta est nox super eos, et caligo tenebrarum, I, 521. Ex hoc Judaei Christum praecipue diligere debebant, quod diceret se pro ipsis tanquam perditis ovibus missum fuisse. Suscitabat [Col. 1316] autem mortuos illorum, illuminabat caecos, curabat paralyticos, mundabat leprosos, sanabat hydropicos. Illi vero e contra benefactori suo detrahebant, I, 536.
    Homo. Creatio hominis totius Trinitatis opus fuit, factusque ad imaginem, et similitudinem Dei, sapientiamjustitiam, et bonitatem accepit. Ejus conditor Deus omnibus creaturis terrenis praestantiorem hominem fecit. Constitutus homo in paradiso voluntatis, si originalem innocentiam servasset, beatam vitam in terris habuisset, et post eam aeternam in coelis felicitatem. Quae scripta sunt a Moyse, ad imaginem Dei creavit illum, juxta S. Brunonem intelligi possunt, ut talem corporaliter quoque homini imaginem daret, qualem Filius, qui utique Deus est, quandoque suscepturus erat, ante tempora disposuerat. Sic igitur non solum interior, verum etiam et exterior homo noster Deo quodammodo adsimilis esset, I, 6. Non ad quietem, et voluptatem, sed ad laborem nascitur homo. Extra paradisum factus in paradiso ponitur. Et quia otiositas inimica est animae, ne otiose vivat, operari jubetur, I, 9 et 231. Ab esu vetiti fructus agnoverunt primi parentes, quid boni amiserint, et in quod malum offenderint, I, 11. Immortalitatem quidem qua donati fuerant propter peccatum perdiderunt et carne caduca, et transitoria subjecti sunt, I, 16. Et Adam quidem, ait A. N., mox ut comedit, mortuus est; non quod de hac vita confestim exiret; sed ut quandoque exiret, in se suscepit, qui si non peccasset, nullatenus unquam mortuus fuisset, I, 10. Cognoverunt autem Adam, et Eva, ex quo peccaverunt se esse nudos; quod et si prius nudi essent, nuditatem tamen in se non cognoscebant; quoniam ipsa eorum nitidissima caro ante peccatum quidem omni veste ad intuendum delectabilior erat, I, 12. Item, 389. Talis est ergo conditio fragilitatis humanae, ut necessitatem habeat Dei auxilii, ne in peccatum prolabatur, I, 19. Quicumque hominis non timet effundere sanguinem, saltem in eo venerari debet imaginem Dei; fitque reus mortis, qui fratri suo mortem infert, ut supra, 20. Homines in sacris litteris pro peccatoribus persaepe accipiuntur, I, 116. Dormit homo, si Deo non servit; et cum non operatur, otium ei labor est, non requies, I, 235. Nemo autem terram inhabitans se defendere potest, ut terrae pulvere non tangatur. Militia ergo est vita hominis super terram. Unusquisque fidelium sua in conditione militare debet, ut coronam gloriae consequatur, ead pag. 2. Otio dediti torporis taedio afficiuntur; laboriosis autem perbreve semper est tempus, I, 236. Haec est hominis viatoris conditio, ut numquam eodem in statu permaneat; cum autem comprehensor fuerit, haud amplius immutabitur, I, 247. Conditionis nostrae assidua cogitatio tentationibus claudit ingressum, I, 248. Ex hoc mundo migrantes homines nihil aliud secum deferunt, nisi vel consolationem de bonis, vel cruciatum de malis operibus, quae egerunt, I, 249. Perfecta omnium rerum cognitio homini in hac vita non datur; hoc nobis in patria coelesti reservatur, I, 278. Cum corpus infirmitate, vel senectute destruitur; tunc majori robore animus obfirmari debet. Defectio carnis sit animae fortitudo, I, 278. Cujuscunque generis, aut conditionis fuerit homo, si Deum timet, et justitiam habet acceptus est illi, I, 180. Nemo scit semitas suas; si enim sciret, domum non ignoraret: domus autem aut infernus est, aut paradisus. Sed, quomodo terminum sciat, qui principium ignorat? In Dei namque dispositione unius cujusque nativitas, dies, et anni, tota vita, et vitae terminus disposita sunt, I, 287.
    Homo in prosperitatibus facile separatur a Deo, I, 300. Sine innocentia miseri sumus; felices vero, si eam habeamus, I, 311. Ad hoc homo factus est, ut Deum timeat, et mandata ejus custodiat, I, 362. Quae sit humana conditio per Adae peccatum violata, I, 376. Mali homines in libro viventium scripti non sunt; sed ideo ex eo delentur, quia in eo scribi non permittuntur. Liber autem ille nihil aliud est, nisi memoria omnipotentis Dei, in qua simul omnia et prima et novissima continentur, I, 445. Nimiam terrenarum rerum sollicitudinem non curandam ab hominibus his praeclare admonet S. Bruno, II, 33. Nullum animal in hoc mundo Deus creavit, quod pluris amoris, et dilectionis, pluris pretii, et honoris sit apud Deum, quam homo. Si igitur ea quae propter hominem facta sunt, et quae ad ipsius comparationem aut parva, aut nulla sunt, sine labore, et sollicitudine omnipotens Dominus pascit, quanto magis eos non derelinquet, qui ad ejus imaginem facti ejus gratiae sunt reconciliati. Thesaurus hominis est cor ejus: ibi enim et bona, et mala reposita sunt: inde honestatis, et turpitudinis, inde benedictionis, et maledictionis verba prorumpunt, II, 65




I
    Incredulitas. Quare Christiani aliqui ex fide ad incredulitatem transeunt, ratio est, quia humana scientia inflati [Col. 1317] Dei sermonem non servant, ejus mandata non custodiunt et plus mundum, quam Deum diligunt. Qui autem veri Christi discipuli sunt, et fideles, digni sunt ut Christus eis manifestus fiat, ut cognita sapientia sint sapientes, cognita justitia sint justi, cognita veritate sint veraces, II, 274.
    Infernus. Postquam homo peccator in infernum descendit, jam, peccata sua flere non valet. Neque huc reverti licet, ut iterum poenitentiam agat. Ibi autem non est nisi caligo, et tenebrae, nisi miseria, et umbra mortis, nisi horror, et timor sempiternus, I, 243. Afflictiones, et cruciatus vitae hujus nullo modo poenis aeternis sunt comparandi, I, 56. Semper reprobi in inferno, et in tenebris erunt, eosque, et eorum propinquos, et familiares ignis aeternus et inextinguibilis cruciabit, I, 250. Damnandorum aspectus in extremo judicio ipsos sanctos terrore concutiet, I, 273. Novissima haec utinam a mente fidelium non delerentur, I, 254. Locus ille poenalis et coelo, et terra, profundior est; merito profundissimus infernus appellatur, I, 254. Ignis ille inextinguibilis est, et semel succensus, non indiget, ut ulterius accendatur. Relictus autem damnatus in tabernaculo carnis suae semper affligetur; quia caro et anima in aeternum cruciabuntur, I, 259. Cogitatio inferni quantum terroris excitare debet in peccatoribus, ut convertantur, I, 283. Infernus locus est, quem ipse diabolus et fecit et aperuit; in solis enim tormentis, et tormentorum locis construendis delectatur. Non cessat quotidie aliis majorem, aliis minorem parare foveam. Sed ipse quoque cadet in foveam quam fecit: quia ignis aeternus ei paratus est et angelis ejus, I, 312. Diversis tormentis punientur impii pro diversa peccatorum qualitate, I, 319. Item, 396. Poena malorum nullum finem habebit, I, 460. Magna quidem est misericordia quae ex inferno inferiori animam liberat. Sicut in illa superna beatitudine alii ab aliis differunt in gloria; ita in inferno alii ab aliis differunt in tormentis, I, 485.
    ISAAC sacrificandus a patre Abraham Christi figuram gessit, quod, audito Dei mandato, sponte se ad immolandum dedit, I, 28. Accepit Rebeccam in uxorem, ex cujus progenie juxta divinam promissionem oriturus erat Messias, id est Christus, I, 29. Duplex fuit conceptus ejus sensitque mater filios nascituros in utero pugnantes inter se, I, 31. Dominum consuluit Rebecca, qui ei revelavit, futuram populorum divisionem ex duobus infantibus ab ea nascituris; Jacob scilicet, et Esau, quorum primus populum electum praesignabat, alterum populum reprobandum indicabat. Jacob dilexi, Esau autem odio habui,I, 31. Morti proximus benedixit Jacob, benedixit et Esau; sed diversa benedictione, I, 32. Completis 180 annis mortuus est Isaac, sepultusque fuit a duobus filiis suis Jacob, et Esau, I, 39.




J
    JACOB minor Esau fratre suo, juxta Dei electionem ab Isaac patre morti proximo benedictionem primogeniti obtinet, princeps familiae suae constituitur, a cujus semine proditurus erat Christus mundi Salvator. Quid significat lapis super quem dormivit Jacob, quid scala, quae ei apparuit, quid angeli per eam ascendentes, et descendentes, I, 33. Quia Esau frater oderat eum, ex praecepto patris, et matris profectus est Jacob in Mesopotamiam ad Laban avunculum suum, I, 33. Ducit in uxorem Rachelem, quae cum ei filios non procrearet, Liam sororem ejus sibi etiam desponsavit. Non absque figura, et mysterio haec gesta esse declarantur, I, 34 et 35. Dum reverteretur Jacob cum omni familia sua, uxoribus scilicet, et filiis in terram suam, obviam ei fuit angelus, cum quo fortiter luctatus est. Idem mysterium explicatur, 36; sicut mansuetudo ejus, et humilitas, qui precibus, et muneribus Esau placare studuit, ne quid offensionis in utriusque occursu contingeret, I, 36 et 37. Cum Jacob pervenisset in Bethel, quae domus Dei interpretatur, praecepit domesticis suis, ut idola abjicerent, vestimenta mutarent, et mundarentur. Horum significatio, I, 37, exponitur. De celebri Jacobi oraculo: Non auferetur sceptrum de Juda, etc. copiose agitur, 43. De duobus filiis Manasse, et Ephraim, quos patri aegrotanti Joseph praesentaverat, quare Ephraim minorem natu benedicens Jacob praetulerit, declaratur, I, 42. Praeclara est etiam expositio singularum benedictionum, quas S. patriarcha moriturus singulis filiis suis a Deo exoravit, in quibus utriusque testamenti figurae, et mysteria mirifice adumbrantur, I, 42 et 43, etc.
    Jejunium Christus nos docuit, quippe ipse innocens, et sanctus 40 dies, et 40 noctes jejunando transegit, quare nos peccatores poenitentia indigemus, ut jejunio peccata expiemus, et Christum Dominum praeceptorem nostrum imitemur, II, 16, etc. Bonum est jejunium a cibis, sed [Col. 1318] melius est a vitiis abstinere, 17. Jejunium nostrum eum spirituali laetitia est copulandum, ut hilariter Deo dare videamur, quod nobis perutile est, nobisque aeternam comparat retributionem, 31.
    JOANNES BAPTISTA. Hic est angelus a prophetis praenuntiatus, qui Christi reparatoris praecursor destinatus, ejus vias per poenitentiam, et conversionem hominum praeparare debebat. Quis ergo is erat, de se dixit: Ego vox clamantis in deserto,II, 13 et seqq. Misit discipulos suos ad Christum, ut eum interrogarent, an esset, qui ex Patrum fide, et Scripturarum traditione venturus erat, II, 57. Quare S. Jo. Bapt. plusquam propheta dicatur, II, 58. Plurima de eodem habentur, 59. Quare Elias dictus fuerit, II, 113. Christum Dominum baptizat in Jordane, II, 114.
    JOANNES Evangelista. Joannes non occisus fuit, sed in ferventis olei dolio missus, et in Pathmos insula in exsilio relegatus, magnae afflictionis, et amaritudinis calicem bibit, II, 97. Joannes Evangelista quasi aquila prae ceteris altius volans Christum Dei Filium sine initio Deum esse demonstravit, II, 310. Beatus Joannes Graece Evangelium suum, et Apocalypsim scripsit, II, 339.
    JOB. Quanta fuerit cura ejus in filiorum educatione, I, 222. Typus fuit Christi patientis, I, 221. Invicta ejus patientia commendatur, quod magnis afflictus calamitatibus Deum semper benedixit, et adoravit, I, 225. Ex diaboli saevitie totam sui corporis corruptionem Job passus est, I, 226. De Christo plura testimonia praebuit; eum sibi adjutorem imploravit, et vehementer desiderare fassus est, I, 276. Mediatorem apud Deum Christum dicit, et conciliatorem pacis, I, 279. Ut Job talis esset in sanctitate, non a se, sed a Deo dispositus est, I, 286. Job bona omnia restituta fuerunt, et plenus dierum, ac meritorum mortalis vitae cursum absolvit, I, 398.
    JOSEPH. Praediligitur Joseph a Jacob patre supra reliquos fratres suos; et praeclara veste donatur. Illi invidentes fratres, ejusque visiones pro semniis, et deliramentis habentes eum perdere cogitarunt. Haec omnia ad Christum et ad Judaeos significandos traducuntur, I, 39. Ubi ostenditur quanta fuerit similitudo inter Judaeos ad Christi necem anhelantes, et fratres Joseph, qui in ejus exitum conjurarunt. Vendidit Judas fratrem Joseph, vendidit Judas apostolus Christum. Per Ruben fratrem alterum Joseph, qui eum liberare nitebatur, illa pars populi intelligi potest, quae in morte Salvatoris non fuit consentiens. Per haedum, quem occiderunt, mors Christi; per tunicam vero, quam in ejus sanguine tinxerunt, caro Christi proprio sanguine cruentata designatur. Liberatur igitur a morte Joseph, si ejus tunica cruentatur; quoniam et Christus secundum carnem passus est, qui secundum divinitatem mori non potest, ead.39. Noluit consentire in malum uxori Putiphar, innocens accusatus carcere traditur, nec vincitur ejus probitas, sed patientia et abstinentia sustentatur. Tandem, quia Deus justos opprimi numquam sinit, Pharao rex Aegypti, de virtute quadam divina Joseph admonitus, non solum a carcere liberat; sed secundum in regno suo constituit, plenamque potestatem super omnem terram suam ei tribuit; fitque Joseph Aegypti universi salvator. Magnam sapientiam in Joseph Pharao cognovisse ostenditur, quem totius terrae principem, et dominum constituit, et ad docendos majores et seniores ordinavit, I, 525. Cuncta sacramenta, quae in hisce gestis et figuris continentur, in lucem proferuntur, I, 40 et 41. Venit Jacob seu Israel in Aegyptum, venerunt etiam omnes fratres Joseph, et habitavit in terra Gessen, ubi mortuus est, I, 40 et 41.
    Jubilaeum. Quid intelligendum sit de jubilaeo veteris legis, quod quinquagesimo quolibet anno solemiter indicebatur, I, 168 etc. Hic annus spiritualiter coepit, quando Christus Dominus noster de diaboli servitute suo sanguine mundum redemit, et primam nobis possessionem, id est regnum aeternum restituit, ac paradisi portas fidelibus suis aperuit, I, 168.
    JUDA SCARIOTH. Quam scelesta et sacrilega fuerit Judae proditio Christi Domini et praeceptoris sui, qui eum ad apostolatum elegerat, in expositione ps. XLV describitur, I, 380. Rursum in Ps. LIV alterum de eodem proditore vaticinium habetur in illis verbis: Quoniam si inimicus meus maledixisset mihi, supportassem utique, etc. Super quae S. Eruno haec protulit: Vulgare est, ut inimicus inimicum maledicat, et prosequatur, et de eo male loquatur. Sed ut amicus dominum, et magistrum aliquis tradat, persequatur, et maledicat, omnino absurdum, inconveniens, extraneum, et importabile est Erat autem Judas usque ad id temporis unanimis cum Domino, sibique familiaris, ejusque secretorum, et consilii particeps, quem sicut caeteros diligebat, quamvis talem aliquando futurum esse sciebat, I, 409.
    [Col. 1319] Judicium extremum. Quae praecedent signa extremi judicii, quantusque timor universi orbis, II, 113, 205, etc. Advenit ira Dei, et tempus mortuorum, ut alii in aeternum crucientur, et pereant; et alii juste judicati bonorum operum mercedem recipiant; mali vero exterminati etiam ipsam salvandi, et in patriam revertendi spem amittant, II, 331.
    Juramentum. De juramento quid sit sentiendum agit S. Bruno, II, 25 et seqq.
    Justitia. Inter virtutes cardinales secunda recensetur justitia, quae est constans, ac perpetua voluntas jus suum unicuique tribuendi, II, 492. Imprimis justitia erga Deum habenda est. Nullum jus habet diabolus in humana natura. Deus, et non diabolus hominem fecit. Dei utique juris est homo, ipse debet regnare in nobis, ipse debet possidere membra nostra, II, 492. Ille justus est, qui jus suum unicuique tribuit. Ideo hoc nomen omnium sanctorum commune est, ut omnes sancti justi dicuntur, quoniam haec in se ipsis justitiam operantur, et vitiis expulsis, quod autem suum est Domino reddunt, II, 492.




L
    LAMECH. Quod duas uxores habuit Lamech, primus bigamus dicitur. Cain in venatione interfecit, et adolescentulum, quem secum habebat, ut scelus suum celaret. Majori poena multatus fuit a Deo, quam Cain fratris sui interemptor, I, 15.
    Lex Domini. Decem praecepta a Deo populo Israel data in monte Sinai inter tonitrua et fulgura in signum divinae potestatis, cui omnes homines parere debent, promulgata fuerunt, I, 71. Primum autem horum est, ut unius Dei adoratores simus, nec alium Deum cum eo colendum nobis proponamus. Hoc praeceptum cum reliquis successive explicatur, I, 71 et seqq. Lex Domini sancta, et irreprehensibilis est, non subvertens, non decipiens, neque interficiens animas; sed potius convertens, et salvans, et ad beatitudinem perducens, I, 334. Omnis Scriptura quae malum interdicit, et bonum agere praecipit, lex Domini est. Cui videlicet legi quicunque obedit et credit, secundum interiorem hominem et laetificatur et hilaratur. Sicut e contra lex evangelica multo perfectiora praecepta tradit, quam lex Mosaica, quod Christus Dominus ejus auctor sanctiores virtutes exercere nos jubeat, II, 28. Inter haec injuriarum offensionumque oblivio praecipue inculcatur, ut quibus cum aliqua intercesserit querela fiat reconciliatio antequam ad oblationem sacrificii nostri accedamus, II, 24. Illud certe admirandum est in Evangelio, quod omnibus hominum conditionibus vitae verba praebuit, ut unusquisque suo in statu salutem aeternam consequi valeat, II, 62. Qui aliter agit, caecus est, et in tenebris ambulat, et magnus moeror, et tristitia eum exspectat, 335.
    Luxuria. Quamvis luxuria carni dulcis sit, animae tamen venenosa et amarissima est, I, 579.




M
    Manichaei et Ebionitae. Horum primi Vetus Testamentum non suscipiebant, alteri utrumque admittebant; sed cum baptismo circumcisionem, et reliquas caeremonias legales observandas dicebant, I, 154.
    MARIA Virgo (B). A Maria sorore Moysi Maria Virgo Mater Christi nomen assumpsit, quae post Filium suum totius Ecclesiae caput est, I, 65. Figurata autem fuit B. M. V. in virga in arca testamenti reposita, quae sieca fronduerat, I, 88 et 184. Ejus intemerata virginitas cum divina maternitate conjuncta praenuntiatur in praecepto Levit. cap. XII purificationis mulieribus dato. Huic enim subjiciuntur quotquot hominis semen susceperint; non autem quae inviolata fuisset. Quod privilegium soli Matri Dei concessum est, I, 147. B. M. V. Christum filium suum in templum adtulit, Deoque praesentavit, I, 81. Praeclarum vaticinium de ea habetur in ps.XLIV, praecipue vero a vers. 11 usque in finem, et eximie ab expositore declaratur, I, 389 et seqq. Ibi de cultu pictarum imaginum B. M. V. mentio habetur, ex qua pervetustus, et laudabilis mos Ecclesiae eas colendi evincitur. B. M. V. et terra vocatur, et coelum: terra per naturam, coelum per gratiam: terra, quia e terra facta est; coelum, quia Dei habitatio est: Veritas igitur de terra facta est; quia Salvator noster de Virgine natus est; ipse enim et via est, et veritas, et vita, I, 483. Afferuntur rationes quibus Josepho viro justo desponsata fuerit, II, 6 et seqq. Ut beatissima Virgo hac ex vita migravit, super choros angelorum exaltata fuit, II, 343. Praefiguratam asserit Bruno cum aliis Patribus Mariam Sanctissimam in virga Aaron, quae posita in arca Domini, sicca edidit florem, et incorrupta peperit Salvatorem, II, 476.
    [Col. 1320] Matrimonium. Unio viri cum femina, quam summus creator Deus ad humani generis propagationem Adae sociam dedit, in viduam inter eos vitae consuetudinem importat. Hoc ex ipsius feminae creatione evincitur; cum ex viri costa eam formaverit; adeoque una caro cum viro suo habeatur. A Deo revelante percepit Adam, quid secum futura esset Eva ejus mulier; dixitque: Nunc os de ossibus meis, et caro de carne mea. Secundum hoc itaque, quia de viri costa facta est mulier, non magis cum uxore, quam cum omni muliere una caro est omnis homo. Sunt autem duo in carne una, quadam naturali delectationis commixtione, unitatisque amore, I, 10. Qua ratione matrimonium ab Apostolo magnum sacrementum in Christo, et in Ecclesia dicatur, eod. loc. Designatur etiam ratio cur matrimonia inter conjunctos sanguine prohibeantur, I, 159. Vetita erant in lege Moysi matrimonia, quoties inter contrahentes esset religionis disparitas, et si nupserint, excommunicatione plectebantur, I, 163.
    MELCHISEDECH, rex Salem, sacerdos Dei altissimi, panem et vinum Deo obtulit, benedixitque Abraham, qui pater excelsus interpretatur, sanctamque Ecclesiam designat. Melchisedech vero figura fuit Christi secundum apostolum Paulum ad Hebraeos; cum seipsum prius Deo Patri in sacriticium obtulit; deinde confirmato sacerdotio, quotidie per servos suos panem, et vinum, carnem scilicet et sanguinem eodem Deo Patri offerre non-cessat, I, 23. Sacrificium Melchisedech panis et vinum fuit, in quibus Christi corpus, et sanguis significabatur. Magnus sacerdos magnum sacrificium fecit, in quo universum mundum Deo Patri reconciliavit, I, 539.
    Mors. Sententiam mortis a Deo accepit Adam, postquam peccavit, illis verbis: Pulvis es, et in pulverem reverteris. Unde dixit Apostolus: Peccatum intravit in mundum, et per peccatum mors; cui omnes homines subjacent, cum omnes in Adam peccaverint, I, 13. Mortis signa sunt corporis extrema debilitas, et spiritus exinanitio, 142. Vitae brevitas tribulationum angustias sublevat, et consolatur. De semita autem mortis non revertimur; cum nisi semel quis moriatur, I, 252. Quamvis prava intelligentia impii aliquando luceat, et vera esse putetur, extinguetur tamen in interitu ejus, et dissipabitur, 254.
    MOYSES ortus est in Aegypto; projectus autem in flumen juxta Pharaonis mandatum a filia regis salvatur, et in filium adoptatur, I, 48. Factus adultus fratrum suorum afflictionem, vexationemque commiseratus est; cumque vidisset ab Aegyptio hominem Hebraeum percuti, sua manu occidit et sabulo abscondit. Id ut novit Pharao Moysen interficere cogitavit, qui in terram Madian fugit, duxitque in uxorem Sephoram filiam Sacerdotis Madian, I, 49. Dum pasceret gregem Jethro cognati sui, et ad montem Oreb ascendisset, apparuit ei Dominus in flamma ignis de medio rubi ardentis. Singula mysteria, quae hac in apparitione obumbrata sunt, explanantur, I, 49. Mittitur a Deo in Aegyptum, ut populi sui liberator fiat, suumque ministerium cum Aarone fratre suo dividit, I, 51. In itinere praecipitur ei a Domino, ut filium suum circumcidat, ne apud fratres suos divini praevaricator mandati appareat. Hoc proximis nostris bonum exemplum praebere nos docet, i, 52. Moyses, et Aaron ad Pharaonem se conferunt, eique Dei voluntatem declarant, ut Hebraeos populum suum a servitute liberet, eumque ab Aegypto egredi permittat, I, 52. Quid sit intelligendum in eo, quod ei dixit Dominus: Ecce constitui te Deum Pharaonis,I, 53. Facta est ei a Deo potestas, ut juxta voluntatem suam Pharaonem affligeret, et signis, et miraculis eum humiliaret; nec rex contra eum agere posset, ut noceret, I, 53. Magnus vir Moyses fuit in Aegypto; magnus quidem in verbis, magnus in miraculis, magnus in constantia, et ideo magnus, quia Christi figuram gerebat, I, 57. Moyses legislator, et Dei populi mediator, mediatorem Dei, et hominum Jesum Christum significat, utriusque Testamenti datorem, I, 84. Quamvis Deus persaepe Moysen suo aspectu dignatus sit; attamen non nisi per figuras et species eum vidisse dicendum est; juxta Joannis oraculum: Deum nemo vidit unquam, I, 181. A Domino omnis terra promissionis ei ostensa fuit; sed in poenam defectus in fide, quando percussit petram, ad illam non intravit. Jubente Domino obiit Moyses in terra Moab; sepultusque est; sed sepulcrum ejus Deus occultavit, I, 220. Antequam moreretur benedixit filiis Israel; hoc est singulis tribubus suam beneditionem impertitus est, I, a 216 usque ad 219.
    Mundi aetates. Sex dies, quibus omnium rerum creatio facta est, sex mundi aetates indicant, et tempus durationis visibilis orbis praemonstrant. Prima quidem aetas numeratur ab Adam usque ad Noe. Secunda a Noe usque ad Abraham. Tertia ab Abraham usque ad David. Quarta a David usque ad transmigrationem Babylonis. Quinta a [Col. 1321] transmigratione Babylonis usque ad Christum. Sexta ab adventu Christi usque ad finem saeculi, I, 7.




N
    NOE pater fuit Sem, Cham et Japhet, I, 16. Ejus justitia a Deo promeruit, ut in excidio omnium hominum, quod maximam propter eorum nequitiam statuerat, ipse cum familia sua servaret incolumem. Praecepit ei Dominus ut arcam fabricaret, ejusque altitudinem latitudinemque praescripsit; itemque mandavit ut species singulas animalium omnium in ea collocaret. Quidquid in arca inclusum fuit, ereptum est ab interitu; caetera omnia in communi naufragio periere, I, 17. Ut cessavit diluvium, Noe ab arca egressus obtulit Deo holocaustum de omnibus animantibus mundis; quia nihil nisi sanctum et mundum Deo offerri debet. Solus autem homo hoc sacrificio non est immolatus, quia restabat ut Christus suo tempore immolaretur, verus agnus, qui abstulit peccata mundi, I, 19. Hoc pactum posuit Deus cum Noe, cunctisque animantibus, ut ulterius non inducat aquas diluvii super terram. Quod ut firmius credatur, et nullatenus dubitetur, posuit insuper signum, quod maneat in testimonium, arcum scilicet, quem et Deus intuens, sui foederis recordaretur, et homo cum videret, cognoscens Deum non immemorem sui, omni expulso timore, tanti testimonii illustratione consoletur, I, 20. Quomodo Noe figuram Christi repraesentavit, I, 21. Propter irreverentiam a minori filio Cham patri illatam maledicit Chanaan ejus filio, omnibusque ab eo descendentibus, et servum servorum facit fratribus suis, I, 21. De Sem, qui merito nominatus interpretatur, natus est Abraham, omnisque Hebraeorum populus; unde Patriarchae et Prophetae orti sunt. Ipse quoque secundum carnem Salvator noster, omnesque apostoli originem ducunt, quibus non solum Chananaeos, verum etiam omnes gentes servire indubium est. Ex Japhet, qui latitudo interpretatur, Gentilis populus natus est, qui non solum Chananaeis sed omnibus gentibus imperavit, I, 21. Vide Arca.
    Nomen Domini. Magnum quidem est nomen Christi, et terribile, et sanctum, ad cujus invocationem mortui suscitantur, daemonia fugantur, leprosi mundantur, et omnes languores et infirmitates sanantur; quod nimirum semper et laudare, et praedicare debemus, I, 510.
    Nubes. Quid significet columna nubis a qua Dominus loquebatur Moysi, I, 511.




O
    Obitus justorum et malorum. Ut justorum dies implendi promittuntur, ita malorum vita dimidiabitur; quia quantum se vivere sperant, non superstites erunt, I, 83. Sanctorum vero dies implebuntur, quoniam per praedestinationem, qua ante saecula praedestinati sunt, vivent in aeternum, I, 83. Qui in gratia Dei usque ad mortem perseverant, statim offerri Deo, et in sanctorum coetum recipi possunt; vel deinceps, si purgatorio indiguerint. Non omnes qui salvantur, mox ut obierint in beatitudinem recipiuntur, I, 164. Utilis est illa mors, quae hominem a labore solvit, et in gaudium, et in quietem inducit, I, 187. Non est dolendum de morte eorum qui bene vivunt, qui ad Deum vadunt, ut bonorum operum mercedem accipiant. Ille quoque non bene dolet, qui super iniquo mortuo dolet: de mali namque perditione non dolendum, sed gaudendum est, dolendum potius erat de vita ipsius, quae bonitati et justitiae contra erat. De talibus tamen dolere et flere debent sancti, si forte eorum orationibus convertantur, I, 196. Mors sanctorum est vitae sempiternae initium, I, 244. Elevantur autem ab Ecclesia ad publicum cultum, virtutibus et miraculis vitae probatis; et tunc honore et cultu sunt prosequendi, I, 244. Cupit justus dissolvi, et esse cum Christo; ideoque suum finem videre desiderat. Cupit praeterea videre et numerum dierum suorum, illum scilicet numerum, qui est, et semper est, et finem non habet. Isti enim non habent numerum, quia quando unus est, alter jam transit, et alter nondum est. Quando autem non est, quomodo numerari potest? Potest enim dici, quia fuit, vel futurum est, sed non potest dici, quoniam est, I, 375. Justorum exitus de hac vita jucundus, felix eis esse debet, I, 412. Qui de hac vita exierint peccatores, nunquam eis amplius placabitur Deus, 436. Isti enim omnium termentorum faecem quotidie et sine fine bibent. Justi vero, cum in justitia obierint, in aeternum gaudebunt, et ineffabilis suavitatis dulcedine inebriabuntur, I, 460. Quis enim videat potentes hujus saeculi bonis omnibus abundare, eosque non judicet esse felices? Solent enim homines dicere, quod tales a Domino diligantur, et alio modo illa tanta bona habere, et [Col. 1322] possidere non possent. Ac per hoc sola eorum novissima consideranda sunt. Sed de his dicit Propheta psal. LXXII, I, 455: Verumtamen propter dolos disposuisti eis mala. Quae mala? Dejecisti eos dum allevarentur. Subito enim dum in majoribus prosperitatibus isti tales esse videntur, cadunt, et moriuntur, et sine ullo misericordiae respectu ad poenas trahuntur. Et cognovi, et vidi, quia Sanctorum gloria erit in aeternum, et malorum tormenta finem non habebunt. Hanc considerationem debent habere omnes boni, et hanc suis in angustiis accipere consolationem, I, 469. Aliter bonis auferetur spiritus, ut in pace quiescant; malis vero, ut tabescendo deficiant, crucientur, et pereant, I, 522.
    Opera bona necessaria ad salutem. Extra paradisum factus, in paradiso ponitur Adam primus homo, ut operaretur in eo. Id animadvertant ejus descendentes, ne otio se praebeant, vel in gesta procedant, quae ad paradisum non ducant, I, 9. Usque dum sumus in hac vita, vineam nostram, et olivetum, hoc est carnem nostram, exercere debemus, quatenus et frumentum boni operis, et vinum quod laetificet cor hominis, et oleum misericordiae et pietatis Deo fructificemus. Septimo autem anno requiescit, quia post hanc vitam beatitudo et requies sequitur, I, 82. Affectus et bona voluntas oblationes nostras Deo acceptabiles reddunt: iis destitutae merito prorsus carent, I, 86. In coelestem patriam nullus intrabit, qui bona opera non egerit, I, 207. Hanc virtutem habent opera Dei, ut ea facientibus vitam possint praestare aeternam, I, 541. Qui ad ostentationem omnia facit, ut videatur, et laudetur, et honoretur, illico arescit, I, 238. Penitus intereunt actiones quamvis bonae, quae in Dei honorem praecipue non fiant, quare ostentatio et vana gloria omnino est vitanda, ne in exitu vitae incassum laborare videamus. Quare Christus Dominus docet, quod, faciente te eleemosynam nesciat sinistra tua quid faciat dextera tua,II, 26 et 27.
    Oratio. Ipse Christus docuit nos orare; ab ipso habemus illam optimam, et plenissimum orationem, quam quotidie facimus. Pater noster, qui es in coelis, etc. Quando Salvator noster hanc orationem discipulos suos docebat, credo quia extunc in spiritu ibi erat propheta, et in hac tam pulchra et compendiosa oratione delectabatur. Quod si ore facere non possumus, desiderio tamen, et bona intentione facere possumus, II, 452. Dominicam hujusmodi orationem eximie exponit S. Bruno in Comment. super Evang. Matth., II, 29 et 30. Explicat etiam, II, 29 et 30, quomodo intelligenda sint illa Apostoli verba ad Thessalonic.V, 17. Sine intermissione orate,II, 29.




P
    Paradisus coelestis. Paradisus est habitatio sanctorum in coelo, ubi visione Dei fruuntur; sed omnimodam beatitudinem non habebunt sancti, donec fiat conjunctio corporum cum animabus, et super coelos tota eorum multitudo elevetur, quam plenam glorificationem post judicium obtinebunt, I, 87. Ante Christi passionem nemo vel justus, vel qui totam poenitentiam persolvisset, ingressum in patriam coelestem obtinebat, I, 195. Dicitur tabernaculum Dei, in quo ipse sanctis suis revelatur, vultusque ejus, ut in se est, contemplatur. Ibi in perfecta pace, omniumque bonorum possessione cum Deo creatore sine fine gaudebunt, I, 356. In illam haereditatem, sive civitatem, ut scriptum est, non intrabit aliquis coinquinatus, et immundus; quare ante obitum condigna poenitentia peccata sunt expianda, I, 372. In coelo pro meritis retribuetur praemium; proindeque dicitur in coelo mansiones multas esse; alias scilicet superiores, alias inferiores, in quibus futuri sunt sancti, I, 372. Verum, quamvis claritas in gloria diversa sit, beatitudo tamen non diversa, sed omnino eadem erit, quoniam unusquisque gloria omnium communiter gaudium et laetitia erit: qualis enim nunc concordia est inter omnia membra corporis nostri, talis erit inter omnia membra supernae illius civitatis, II, 577. Quanta laetitia erit in coelo videntibus Deum, cum et corporeis oculis Christi humanitatem videbunt in uno loco manentem, et mentis oculis contemplabuntur ejus divini atem omnia continentem, II, 532.
    Paradisus terrestris. Plantavit Dominus Deus paradisum voluptatis a principio, in quem posuit hominem, Adam scilicet, quem formaverat, ut operaretur, et custodiret illum, II, 472. Hortus deliciarum interpretatur, ubi omne genus arborum et fructuum reperiebatur. Et fluvius egrediebatur, qui in quatuor capita dividebatur, quorum primum appellatum fuit Phison, secundum Gelion [(1) 1Kb] , tertium Tygris, quartum Euphrates. Expulsus ab eo Adam propter suam inobedientiam, collocatus fuit ante eum cherubim flammeo gladio armatus, ut nulli hominum [Col. 1323] ingressum permitteret. II, 473. Quatuor fluminum nomina, quae e paradiso egredi legu tur, totamque terram irrigant et fecundant, mystice explicantur, II, 526.
    Pater aeternus. Notio Patris aeterni, ut persona distincta a duabus aliis, Filio nempe, et Spiritu sancto datur intelligi in cap. I Genesis: In principio creavit Deus coelum et terram. In verbo Deus designatur Pater; in principio Filius ab aeterno generatus; et in Spiritu formante coelos, Spiritus sanctus virtus eorum exprimitur, I, 6. Via salutis aeternae fides in Trinitatem, Patrem scilicet, et Filium, et Spiritum sanctum, sine qua Deo nemo placere potest, I, 50. Cum Patrem Deum Christus se habere persaepe discipulos docuisset, idem testimonium orans in horto praebuit; cum tristitia plenus dixit: Pater, si possibile est, transeat a me calix iste; sed cum voluntas ejus Patris voluntati perfecte conformis erat, statim subjunxit: verumtamen non mea, sed tua voluntas fiat, I, 443. Quamvis alius sit Pater, et alius Filius, non est tamen aliud Pater, et aliud Filius, cum sint ejusdem naturae et substantiae; et dicitur Pater in Filio habitare usque in finem, quia neque Pater, neque Filius habebit finem. Semper in Filio Pater, et semper in Patre Filius, et in utroque Spiritus sanctus, I, 438.
    PAULUS apostolus (S.) Quomodo verificetur S. Paulus Domini amantissimus, qualis a Jacob dictus fuit Benjamin, cum ipsi benediceret, I, 217. In hoc Apostolo videtur reddita veritati prophetia Jacob de Benjamin nato ultimo: Benjamin lupus rapax; mane comedet praedam, et vespere dividet spolia. Benjamin allegorice Paulum apostolum significat, qui de ea tribu originem duxit. Hic autem, quasi lupus rapax, magno furore S. Ecclesiam persecutus est. Mane autem, et vespere tale est, ac si diceret, primum, et postea. Primum enim comedebat praedam, persequendo, vastando, et dilaniando Ecclesiam; postea vero dividebat spolia Christi, praedicando, sacros ordines distribuendo, per episcopatus et Ecclesias episcopos et presbyteros ordinando, I, 46. Per ignorantiam se persecutum esse Ecclesiam dixit, ideoque misericordiam a Deo obtinuisse speravit, I, 133.
    Peccatum originale. Quantum Dominus hominem dilexerit, ex hoc quoque intelligi potest, quod talem habitationis locum ei praeparaverat, in quo si non peccasset, et castissimo conjugio sine omni concupiscentia filios procreasset, ex quibus, completo electorum numero, nulla mortis amaritudine degustata, supernam Jerusalem condescendens, nec merito, nec numero ab angelis discrepans aeterna beatitudine frueretur, I, 9. Ubi autem commissum fuit a primis parentibus peccatum in esu vetiti fructus, quibus bonis caruerunt, quibusque malis subjecerunt confestim intellexerunt, I, 9. Diabolus est, qui contra nos in primo homine pugnavit, et vincit, et non parvam a nobis praedam tulit; dum ipsa immortalitate privavit, I, 187. Peccatum intravit in mundum, et per peccatum mors. Ante Christi incarnationem a peccato originali nemo mundari potuit, hoc est, per se aliquid praestare pro ejus remissione, I, 161. Christo Domino crucifixo, postquam Jesus, inclinato capite, tradidit spiritum, mortua sunt omnia primogenita in terra Aegypti, quoniam originale peccatum, per universum mundum, in omnibus illis periit qui crediderunt et baptizati sunt, ut peccatum, quod per lignum concupiscentiae coepit, per lignum crucis destrueretur, I, 60. Sicut mali, ita et boni de massa peccati originem ducunt. I, 166. Pro condemnatione solum peccatum originale sufficit, I, 240. Humana enim natura a primo homine per peccatum vitiata et corrupta in omnibus hominibus reperitur; et nonnisi a Christi sanguine sanari et liberari potuit, I, 547, in ps. CXV. Et in eodem psalmo iterum peccatum originale vincula diaboli appellatur, quae a solo Christo disrumpi poterant. In primogenitis Aegyptiorum, quos Dominus percussit, primum et originale peccatum in cunctis fidelibus se suo sanguine, et aqua baptismatis delere significavit, I, 173, 526. Qui a peccato originali Christi sanguine liberatus non fuerit, procul dubio in aeternum peribit, I, 470.
    Peccatorum causae. Omnium vitiorum turpissima est libido, et ad plura peccata impulsum, et fomentum praebet, I, 65. Qui indurato corde in malitia perseverant, tenebris involuti nihil vident, et quasi lapides immobiles permanent, I, 57. Non solum prava intelligentia legis, verum etiam omnis corruptela, omnisque depravatio mentis fermentum dici potest, quod plurimorum causa est peccatorum, I, 60. Gulae vitium, quod est exquisitiorum ciborum appetitus, et intemperantia multis virtutibus adversatur, et in sordidas pravitates impellit, I, 66. O quantum ab illicitis abstinere debent, quibus ipsa quoque licita interdicuntur! I, 69. Magnum est peccatum auferre miseris hominibus ea, quibus vitam sustentant, I, 80. Sunt etiam munera peccatorum causae, quod excaecant, et subvertunt [Col. 1324] animos, adeoque praecipit Deus in Exod. cap. II ne accipiantur, I, 81. Mentiri nunquam licet; sed veritatem dicere aliquando non licet, I, 87. Frequenter homo per ignorantiam peccat; quia facile bonum ab homine despicitur, et pro bono malum eligitur, I, 133. A tribus immunditia animae provenire potest. Ab haereticorum, et quorumcunque malorum hominum deceptione et suggestione. A se ipso, quando in aliquam haeresim, aut in grave peccatum homo propria voluntate praecipitatur, et a nimio terrenarum rerum affectu; unde ad superna cogitando nunquam erigitur, et solum terrena toto animi conatu desiderat, I, 134. Violatio rei sacrae, quae sacrilegium dicitur, peccati causam inducit; quare inter sacrilegos ille gravius peccat, qui divina mysteria evacuat; aut integram fidem non adhibet sacramentis, aut non secundum quod potest gratiam acquirit ab illis, adeoque maximum sacrilegium committit, I, 135. Facere contra mandatum Dei peccatum est, non facere vero quod mandatum praecipit, delictum. Unde delictum, quasi derelictum dici videtur, I, 139. Ubi non est voluntas peccandi, non debet esse poena peccati, I, 150. Habitus mali, praecipue concupiscentia, jejuniis, et vigiliis, eleemosynis, lacrymis, et orationibus vincitur, et caro ab omni immunditia mundatur, I, 146. Quamvis omnia peccata quodam concupiscentiae igne hominem incendant, proprium tamen libidinis est urere per concupiscentiam, I, 150. Fornicatio itaque tantum continet pravitatis, ut caetera peccata turpitudine sua et immunditia superet, I, 152. In recogitatione peccatorum periculum delectationis esse potest, I, 153. Homicidium inter graviora facti peccata computatur. Plerumque vero per homicidas corporis, animarum homicidas accipimus. Animarum quidem homicidae, maxime Judaei, et haeretici intelliguntur, qui falsa persuasione animas a Christo separantes interficiunt, I, 194. Distinguuntur qui volentes, quique nolentes fiunt ad malum patrandum. Maxima iniquitas est de salute desperare, propter injuriam quae Deo irrogatur, et peccatum illud non remittitur neque in hoc saeculo, neque in futuro, I, 14. Quod peccando donis Dei abutimur, ideo magnam injuriam ei irrogamus, I, 244. Qui ab iniquitate non cessat, quodammodo semper cum Deo praeliatur, I, 250. De laqueo in laqueum transeunt peccatores, si a primo lapsu non resurgunt, I, 255. Infelices impii hoc in saeculo sunt, infeliciores in futuro, I, 259. Peccatorum malitiam aeternitas poenarum demonstrat, I, 259. Ignorantia affectata non excusat a peccato, et eorum est qui vias Domini scire nolunt. Per semitam virtutum, quae arcta est, non ambulant, sed per amplas vitiorum vias ad mortem tendunt, I, 260. Non pravae cogitationes, quae obveniunt, sunt peccata, sed consensus peccatum est, I, 267. In illis regnat peccatum, et dominatur, qui non solum malum cogitant, et faciunt, verum etiam in ipso perseverant. Hoc est enim peccatum, quod non dimittetur hominibus neque in hoc saeculo, neque in futuro, I, 335. Parum in scelere differunt facientes et consentientes, I, 400. Pejus est peccare cum audacia, quam cum timore, I, 426. Magnum peccatum est detractio, pro quo Ecclesia tantum commovetur, ut ipsis detractoribus faciat persecutionem. Ecclesiae autem persecutio interdictis et excommunicationibus fit, I, 513. Detrahere est de propria bonitate diminuere velle, I, 513. Peccatores qui noluerunt recipere Christum Salvatorem, Antichristum suscipiant deceptorem, I, 536. Luxuriae vitium, quia de carne est, et naturaliter carni adhaeret, non sine labore, et Dei adjutorio vinci et fugari potest, I, 525. Etsi peccator fuerit homo, postquam tamen omnibus viribus mentis et corporis, postquam interioribus et exterioribus sensibus Deo servire coeperit, jam non infidelis vocabitur, I, 63. Qui in corde affligitur, bene se mactare coram Deo dicitur, homo siquidem videt in facie, Deus autem cor intuetur, I, 133.
    PETRUS (S.) apostolus Romam venit, eamque quasi virginem vacantem sibi in uxorem duxit, et ex ea verbi Dei praedicatione et Spiritus sancti gratia plurimos fidei filios generavit, I, 80. A negatione Jesu Christi magistri sui excusatur, quod oblitus fuit verbi ab ipso Jesu ei dicti: Priusquam gallus cantet, ter me negabis. Nam cum in eum respexerit Christus, recordatus est Petrus verbi Jesu, quod dixerat, I, 133. Fides Petri super quam fundata est Ecclesia, a Christo Domino confirmata, non deficit in ipso Petro, neque in successoribus suis, I, 122. Quod ei dictum est macta, et manduca, Act. X, XI, illud significat, S. apostolum ad conversionem gentium destinatum esse. Infideles ergo convertendi et introducendi erant in Ecclesiam, I, 165, item 444. Petrus omnium discipulorum maximus dicitur, et cui mandatum fuerat ut eos confirmaret, I, 445. Supra petram a Christo electam, hoc est super Petrum fundata Ecclesia asseritur; unde praecipuum ejus fundamentum Petrus apostolus haberi debet, I, 485. Ecclesia [Col. 1325] Petri uxor vocatur, quoniam et a Domino specialiter tradita est, dicente Domino, Si diligis me, pasce oves meas. Ubicunque est Ecclesia, ibi est domus Petri, II, 44. Quam fidem S. Petrus habuerit, qui Christo Domino invitante, ad eum pergere super aquas, se pelago commisit. Ambulavit itaque super mare; sed ad flatum contrarii ventus, cum ei ardor fidei defecisset, mergi timuit. Quid hoc factum significet II, 75. De Petri primatu in Ecclesia fuse in comment. et in adnot. cap. XVI Matth., II, 82 et seqq. Quando voluit Jesus lavare pedes discipulorum suorum, venit prius ad Simonem Petrum. Ipse enim inter alios major erat, II, 269. Explicatur mysterium, quare nollet Petrus sinere Christum ei lavare pedes, II, 269.
    PHARAO rex Aegypti. Multiplicatum valde suo in regno Hebraeorum populum timet Pharao, ejusque internecionem agere molitur, ac primum eorum infantes mergi in flumine jubet, I, 47. Ut audivit Moysen hominem Aegyptium cum Hebraeo rixantem occidisse, eum necare meditatur. Fugitivus Moyses in terram Madiam, ex Dei praecepto revertitur in Aegyptum suos fratres a tyrannide regis liberaturus; sed in manu forti et brachio extento factus portentorum multorum patrator insignis. Sed Pharao illa omnia Dei omnipotentis signa contemnens, cor ejus induratur, ut nihil ad eum emolliendum valeat. Quomodo intelligenda sint illa Dei verba: Ego indurabo cor Pharaonis, I, 52. Decipitur ab hariolis, qui per diabolicas incantationes virgas suas in serpentes coram eo convertunt; nec illuminatur, quamvis viderit a serpentibus Aaron maleficorum dracones devoratos, 53. Singulae plagae, seu flagella, quibus Pharao et Aegyptii percussi sunt, I, 53 usque ad 57, describuntur. Decem plagis flagellavit Dominus Aegyptum, quibus significavit, quibus modis, et propter quam causam mundum flagellat universum, I, 53
    Philosophi. Non tam stulta quam impia habenda est illorum philosophorum scientia, quae voluptatem summum bonum praedicat, mundi gloriam, et honores, et delicias laudat, quaeque vitia, carnisque concupiscentias non reprehendit, I, 54. Sibi ad incredulitatem viam parant, qui in portentis Dei atque mirabilibus rationem quaerunt, I, 232. Linguam suam magnificabant gentiles philosophi, qui sapientiores in populo habebantur; qui, quoniam in omnibus ad cultum Dei pertinentibus errabant, non omnes unum idemque, sed singuli singulas atque diversas sententias dabant, I, 320.
    Poenitentiae sacramento lavantur peccata; fitque eorum remissio cum secreta peccatorum confessione idoneo sacerdoti, cui pectora nostra aperimus, ut consiliis et doctrina ejus vitam nostram moderemur, I, 140. Qui conscientiam suam peccatorum lepra infectam cognoverit, per diuturniorem poenitentiam et emendationem probandi sunt, I, 150. Peracta poenitentia absolvitur homo peccator, quia sacerdotis absolutione lavatur atque mundatur, I, 152. Qui vero poenitere negligunt, et in peccatis perseverant, damnantur. I, 152. Quando agebatur reconciliatio publica peccatorum, I, 153. Vera poenitentia est commissa flere, et flenda non committere, I, 153. Poenitens debet peccata sua lavare in aquis viventibus; in operibus scilicet spiritualibus, eleemosynis, jejuniis, orationibus, lacrymis, quae viva opera vitam obtinere valeant, et salutem, I, 156. Cum nos Dei imagines simus, nos ipsos Deo offerre debemus, lavantes maculas peccatorum, quia immundum et maculatum Deus non recipit, I, 164. Raptoris rei alienae, nisi restituat, inutilis est poenitentia, I, 174. Poenitentes confessariis interrogantibus interiora sua manifestare tenentur, I, 175. Qui peccavit, et poenitendo satisfecit, innocenter vivere debet, ut Deo accepta, et fructuosa sit ejus poenitentia, I, 174. Non erubescat poenitere, qui non erubuit peccare, I, 176. Pereunt justitiae dies in peccatis consequentibus; sed ex condigna poenitentia reviviscunt, I, 177. Qui se peccasse conscius est, nisi ante suae vitae terminum egerit poenitentiam, in morte eam agere non valebit, I, 168. Oportet autem ut a Deo perfectam suarum culparum cognitionem et contritionem exoret, 137. Qui peccavit, cum incertus sit de remissione, toto suae vitae tempore doleat, ut indulgentiam in fine promereatur, I, 242. Virum a mala vitae suae consuetudine ad bonam frugem conversum nemo contristet, nemo eum de praeteritis peccatis redarguat, I, 207. Sed nisi integra et dolens sit confessio peccatorum, veniam non obtinebit, I, 358. Qui se errasse cognoscit, in favilla et cinere poenitentiam agat; hoc est, ardeat amore Dei, et humilietur coram eo, I, 297. Quoties homo peccat, toties anima infirmatur; et quoties ad poenitentiam redit, toties ab infirmitate convalescit. Qui magna commisit peccata, magnis et continuis fletibus delere studeat. Non enim ad finem vitae protrahenda est poenitentia; cum periculo se exponat peccator [Col. 1326] non obtinendi veniam, I, 309. Si quis per poenitentiam, innocentiam, animaeque sanitatem recuperat, hoc non suis viribus tribuat; sed solius misericordiae beneficium fateatur, I, 346. Non ad os sed ad cor respicit Deus. In corde igitur est poenitentia, in corde est vera confessio secundum illud Ps. 50. Cor contritum et humiliatum Deus non spernit. Corde igitur clamat, qui de peccati perpetratione intus affligitur, et ex toto corde peccatum in quo prius delectabatur a se repellit, I, 357. Si vere conversi fuerint peccatores, et in Dei misericordia speraverint; credant, et nullatenus dubitent, quia sperantes in Domino misericordia circumdabit. Ecce quantum valet poenitentia et vera peccatorum confessio, 358. Ita etiam, II, 41. Aeternorum suppliciorum meditatio ad terrendos peccatores, eosque ad poenitentiam perducendos valde opportuna, I, 372. Confessionis sacramentalis integritas inculcatur, et verae poenitentiae fructus declarantur, I, 423. Et si quis duram agat poenitentiam, non proficit ad salutem, nisi ab omnibus prorsus gravibus peccatis abstineat, I, 373. Qualiscunque prius fuerit, sive meretrix, sive sanctorum persecutor, si tandem conversus fuerit, et Dominum cognoverit misericordem, salvus fiet, 486. Praeclarus est etiam commentarius super illa verba psal. CIII: Qui tangit montes, et fumigabunt, I, 523, ubi de poenitentia haec habet: Respicit terram, et eam tremere facit, quando sua inspiratione peccatorem visitat, et ad poenitentiam convertit, ut in timore et tremore sibi deserviat. Per montes autem divites, et potentes significantur, qui, quanquam difficile intrent in regnum Dei, tacti tamen Spiritu sancto, fumigare foris, et intus ardere incipiunt. Foris autem fumigare est per lacrymas et compunctionem quotidie poenitentiam demonstrare. Nisi enim intus ignis arderet, fumus exterius non appareret. Christus Dominus praedicationem suam a poenitentia incoepit, ut eam hominibus peccatoribus quam maxime necessariam ostenderet, II, 18. Digna poenitentia non tantum carnis maceratione, vel temporis longitudine, quantum cordis contritione compensatur, II, 64. Idem habet, II, 108. Non est ad peccatorum numerum definita a Deo potestas absolvendi apostolis et sacerdotibus tradita, sed amplissima est, quoties poenitens vere de peccatis doleat, II, 91. Potestas a Christo apostolis tradita absolvendi et retinendi peccata, intelligitur ab his exerceri, cum per baptismum, sive per poenitentiam, vel per sanctam confessionem remittuntur peccata; sed aliquorum propter infidelitatem, sive cor impoenitens, sive inobedientiam retinentur, II, 291.
    Purgatorium. Qui per baptismum regeneratus a Deo nunquam recessit, vel reatus suos plene ac perfecte ante obitum expiavit, statim post hanc vitam Domino offerri, et in sanctorum concilium recipi potest; vel deinceps, si purgatorio indiguerit. Non omnes, qui salvantur, mox ut obierint, in beatitudinem recipiuntur, I, 164. His qui salvandi sunt omne peccatum remittitur, sed non omnibus remittitur poena peccati, quae in purgatorio expianda est, I, 376. Visitat Dominus in virga iniquitates nostras, et in verberibus peccata nostra, quando pro peccatis nostris, quae gravissimis poenis, vel ipsa etiam morte multanda essent, facili nos correctione castigat, sive in hac vita, sive in alia nos misericorditer affligere et castigare dignatur, I, 493. Multa peccata facile solvuntur, majora vero, nisi digna poenitentia, non remittuntur, II, 64.




R
    Resurrectio mortuorum. Dogma resurrectionis mortuorum ex testimonio Job plenissime asseritur, cujus spem repositam se habere in sinu suo dicens; idem valet, ac si dixisset: Sic credo, sic spero, sic certus sum, ut illius rei quam in sinu et pectore habeo, I, 257. Arguitur etiam hujusmodi veritas ex eo quod impii in propria carne in aeternum cruciabuntur; dicente Job de damnato: Devorabit eum ignis qui non exstinguetur, affligetur relictus in tabernaculo suo, I, 259. Postquam enim a corpore separatur anima, nisi divino oraculo usque ad tempus omnibus constitutum, nunquam ad illud revertetur amplius, I, 468. Sadducaei resurrectionem carnis negantes a Christo Domino confutantur, II, 106. In generali resurrectione omnium hominum corpora perfecta, omnibusque partibus integra ad clangorem tubae a monumentis resurgent; asserit hoc A. N. contra haereticos id negantes, II, 292.




S
    Sabbatum sanctificare est a bonis operibus non cessare. Cum enim Sabbatum per se sanctum sit, qui bene operatur, fit sanctus, I, 71 Confutantur Judaei, quia Christum de inobservantia Sabbati redarguebant, quod in eo aegrotos curaret, I, 71.
    Sacerdotes. Elevatio mentis ad Deum in rerum coelestium contemplatione propria est sacerdotis oblatio, I, [Col. 1327] 137. Coram Domino libamina offerre dicuntur sacerdotes qui in Dei praesentia semper existunt, et interna illustratione illuminantur. Cum populis verbum Dei dispensant, et tantummodo populo praedicando revelent, quae eorum intelligentiae sufficere posse cognoscent, I, 137. Ibidem de modo tractandi a sacerdotibus controversias fidei agitur. De manu episcopi ordinantis presbyteri Evangeliorum librum accipiunt, ut verbi Dei exponendi et praedicandi habeant potestatem, I, 144. Sacerdotes ad altare non accedant, nisi loti, hoc est mundati a peccatis, I, 116. Sacerdotum accusationes non facile sunt accipiendae, I, 149. Offerre victimas homines saeculi possunt; immolare vero agnum ad altare solius sacerdotis officium est, I, 155. Quae differentia sit inter clericorum ordinem, et reliquum populum, I, 172. Non omnibus evangelizare licet, sed quibus ministerium verbi commissum est, I, 177. Illis autem in primis scientia et prudentia necessaria est, I, 200. Severe a Deo puniti fuerunt, qui sacerdotium sibi usurpare voluerunt, I, 184. Ad sacerdotalem ordinem criminosi non sunt admittendi; attamen ab Ecclesia non sunt separandi, I, 198. Neque servorum filii ad sacros ordines suscipiuntur, quia non est Ecclesiae Dei aliena violenter rapere; si vero eorum domini concesserint, nemo eos propter servitutem a sacris ordinibus repellit. Servitus enim non est peccatum; ipsi quoque mox ut ordinantur liberi fiunt, I, 204. Ab Hebraeis summo Deo fidelibus, qui fratres suos idololatras ex Dei praecepto, nullo reservato, interfecerunt, sacerdotes Domini gladium spiritus, quod est verbum Dei, evaginantes, nulli delinquenti parcere discant; Dei amorem omni amori anteponant, I, 217. Arca Dei capta fuit propter insolentiam filiorum Heli, qui suo sacerdotio abutebantur, et quia ipse Heli eos, sicut debuit corrigere neglexit, I, 469. Qua severitate punientur a Deo, qui Sanctuarium, et ministros ejus, hoc est sacerdotes conculcarint et contumeliis affecerint, I, 240.
    Sacrificium. Ab exordio mundi coeperunt homines supremum rerum conditorem colere, eique sacrificare in signum sui cultus et adorationis; quod filii Adam Cain et Abel perfecerunt, I, 14. Deinde mos iste in omnes gentes pervasit, ut interiorem religionem etiam externis actibus, sacrificiis nempe, etc., comprobarent. Nullum animal immundum immolabatur Deo, quia soli sancti, et a peccatis mandati Deo placent, I, 19. Immaculatam agnam Domino offert, qui se a peccatorum malitia immaculatum custodit, I, 134. Incensum et ignem alienum coram Deo offerunt, qui contra fidem praedicant, et dogmata nova, falsa, aut periculosa in populo promovent, I, 144. In veteri lege sive agnus, sive vitulus, sive hircus pro peccato immolaretur, Christi passionem significabat, I, 165. Nihil nisi sanctum Deo offerri potest, I, 166. Sacrificia et oblationes veteris legis usque ad Christum suum tempus habuerunt, quia Christi passionem significabant. Deinde necessaria non fuerunt, quia debuit cessare umbra, veniente veritate, I, 378. Vetera sacrificia a Deo acceptabantur, non propter sanguinis effusionem, sed propter significationem, I, 399. De sacrificio missae vide in Eucharistia.
    Sanctorum vita est rerum terrenarum contemptus. et studiosa coelestium inquisitio, I, 47. Sancti viri jejuniis, vigiliis, orationibus carnisque maceratione omnem libidinis impetum a se repellunt, I, 55. Viri sancti per multas tribulationes intrabunt in regna coelorum, I, 87. Justorum est nihil velle, nisi quod placitum est divinae voluntati, I, 88. Laeto corde illi morti occurrunt, cum optimam spem suae salutis habeant, I, 229. Sancti quando in orationibus suis Deum exorant, quamvis corpore in terra sint, spiritu tamen ipsum coelum volando transcendunt, I, 231. Quanto virtutum gradibus altius ascenderint sancti, tanto magis mundi adversitates despicientes, spem sibi prosperitatis in futurum promittunt, I, 19. Crescunt quotidie sancti in virtute, et non solum hominibus, sed ipsis daemoniis sunt terrori, I, 20. Sanctorum orationes plurimum valent apud Deum, ad obtinendam peccatorum veniam, I, 297. Haec est sanctorum non modica consolatio; quia statim post martyrium coronabuntur, glorificabuntur, et in aeternam beatitudinem recipientur, I, 303. Justi etiam omnes de hujus vitae tenebris exeuntes in aeternae lucis beatitudinem intrabunt, I, 353. Opera digitorum Dei sancti dicuntur, qui Spiritus sancti gratia in hac tanta plenitudine formati sunt, ut sicut sol fulgeant in regno Dei, I, 313. Solus Dominus haereditas sanctorum est, quia spretis omnibus quae in mundo sunt, solum Dominum in partem sibi elegerunt. Bona commutatio, ut et ipsi sint haereditas Domini, et in haereditatem habeant Dominum, I, 324. Probantur interdum a Deo sancti, quemadmodum Abraham, Job, Tobias, et ipse David, cum multis aliis, et visitavit in nocte angustiarum, et tribulationis. In ipsis autem tribulationibus gratias Deo agebant; adeoque nihil iniquitatis [Col. 1328] inventum est in illis. Qui tribulantur, quomodo se gerere debeant, addiscant, I, 325. Omnes sancti justi dicuntur, quia justitiam faciunt, praedicant et custodiunt. Ideo enim persecutiones patiuntur sancti, quia justitiam praedicant, et defendunt; quorum afflictio et persecutio nihil aliud est quam sacrificium gratum Deo et acceptabile, I, 303. Egeni et pauperes erant sancti, et humano auxilio destituti; quia praeter Deum nemo erat qui eis auxilium praestare auderet, I, 447. Dextera Patris Filius est, quia per ipsum omnia operantur. Haec autem dextera facit omnem hanc sanctorum virtutem, quando Salvator noster morte sua diabolum superavit; ibi enim omnes sancti constantia et fortitudine super suos inimicos omnes exaltati sunt, et ab aeternae mortis periculo liberati, I, psal. CXVII. Altaria Dei dicuntur sancti, quia Deo consecrati sunt, et in eis habitat Deus; in eis quotidie fiunt holocausta et sacrificia Dei, 481. Qui sanctus est, dignus est qui a Domino custodiatur. Sed ego omnes illos viros sanctos intelligo, qui sacramentis Ecclesiae sanctificati fidem tenent, et ab Ecclesia non recedunt, I, 484. Multa signa fecit Dominus cum sanctis suis, et omnia in bonum, quia maxime propter signa, quae fiebant, ad fidem gentiles convertebantur. Super illa verba psal. LXXII: Dies pleni invenientur in eis, haec habet S. Interpres. Dies pleni illi sunt, qui bonis omnibus abundant. Et tales post hanc vitam habebunt sancti, quando bonis omnibus in illa beatitudine superabundabunt, I, 454. Omnes eos qui praedestinati sunt, etiamsi ei inimici et contrarii aliquando exstiterunt, salvabit tamen, et resuscitabit Jesus, II, 436. Nihil est quod plus in memoria sancti Dei habeant, quam memoria sui Salvatoris, II, 311. Sancti dabunt gloriam Deo coeli, qui eos ante saecula ad vitam praedestinavit, et a crimine liberavit, ne simul cum peccatoribus similia paterentur, II, 000.
    Sapientia. Quae sit vera sapientia, et qui usus de ea fieri debeat, I, 572. Commendatur regina Saba, quae ad regem Salomonem se contulit, ut audiret sapientiam ejus. De pluribus arcanis Salomonem interrogavit, atque plenam de omnibus cognitionem consecuta est, I, 572. Sapientia etiam sive prudentia, quae reliquas virtutes cardinales praecedit, et est divinarum humanarumque rerum cognitio, a Dei cognitione et confessione incipit, quare dicitur a Deo data, morum honestatem moderatur, et ad salutem pertinet animarum, I, 492. Talis est sapientia inter alias virtutes quale est aurum inter omnia metalla. Unde non immerito in divina pagina per aurum sapientia significatur, I, 492.
    Scandalum. Gravitas peccati scandali exponitur, quaeque poena sit ei inflicta, II, 88.
    Scripturae divinae. In aquis amaris, quas Hebraeorum populus bibere non poterat, et quae dulces factae sunt per lignum quod in eas Moyses injecit, intelligendae sunt sacrae Scripturae, quae ante Christum non intelligebantur; sed passio Christi, et crucis lignum eas ex amaris dulces reddidit; hoc est eorum sensum aperuit, I, 63. Quomodo hujusmodi amaritudo dulcis fiat, explicatur, I, 63. Moyses sermones Domini scripsit, ut temporis longitudine oblivioni non traderentur. Et quoniam in morte testatoris testamentum confirmatur, hic autem testator mori non poterat, aliquid fieri necesse erat, quo testamentum illud confirmaretur. Confirmatum est autem sanguine vitulorum, donec veniret ille, qui per vitulum significabatur, I, 84. Quidquid in Veteri Testamento Moyses scripsit de Christo in figura, eum fecisse tradunt Evangelia; de veritate gestorum nemo ambigere potest, II et seqq., 85. Vetus Testamentum, in nube datum, ejus obscuritatem praesignabat, 86. Mensa, quam Deus Moysen jussit constituere post arcae fabricationem, et cherubim, divinam Scripturam designat. Cherubim scilicet, cum scientiae plenitudinem significet, quibusdam velocibus alis subito volans omnia replet; et mensa vocatur, quia multis diversisque deliciis animam pascit, 89. Sunt quadraginta duo libri Veteris Testamenti; novi vero sex, quibus si epistolae Pauli, et epistolae canonicae, quae duobus voluminibus continentur, jungantur, omnes libri quinquaginta fient. Liber enim Ruth, sicut S. Hieronymus dicit, in libro Judicum computatur, et Esdras, et Neemias in uno volumine coarctantur, 93. Quid pro circulis aureis, quos Deus fieri praecepit, ut his cortinarum vela circa tabernaculum jungerentur, praeclare docet S. Bruno, 93. Tabulae legis, tabulae testimonii dicuntur, quod quidquid velit, nolitque Deus testantur, 119. Franguntur a Moyse tabulae legis, ne iis exstantibus rigore ejusdem idololatrum populum omnino deleret, 119. Praebet hoc exemplum iis qui praesunt, ut ne pejus contingat, indulgentia utantur, 119. Priorum confractio tabularum signum fuit, venturum tempus finis ejusdem. Quod vero praeceperit Deus novas tabulas fieri a Moyse, significat novam legislationem veteri substituendam, I, 122. Gloria Novi [Col. 1329] Testamenti longe splendidior lege Moysi, 123. Amor discendi Dei mirabilia, et veritatem investigandi, profunda Scripturarum mysteria quodammodo vincit, et ad intelligentiae facilitatem perducit, I, 136. Qui sacras Scripturas perscrutatur, magnam in eis reperit jucunditatem, I, 153. Beati, qui in sacris voluminibus utriusque Testamenti delectantur, semper manna abundant, nunquam pane coelesti carent; nunquam eis deficit panis vivus, qui de coelo descendit, I, 193.
    Scriptura divina et frumentum nobis, et oleum ministrat et vinum. In quibusdam enim locis, quasi panis difficile editur; in quibusdam, ut vinum facile sorbetur; ubique autem quasi medicamentum et oleum animae medetur, I, 209. Contigit autem ut haeretici libros componant, et in sua defensione sanctarum Scripturarum testimonia colligant, quae se ad defendendum, cum ad concilia comportaverint, eisdem ipsis, quasi suis gladiis superantur, I, 268. Quanta sit divinorum librorum auctoritas, ex hoc etiam colligitur, quod ipsi haeretici illis perperam intellectis ad suos errores defendendos utantur, exsultent, si aliquid novi in eis comperisse videantur, I, 273. Quia obscurae sunt utriusque Testamenti Scripturae, ideo tenebrae videntur, et non nisi a fidelibus penetrari possunt. Qui igitur Deum quaerit, et eum cognoscere desiderat, has tenebras ingrediatur, et ibi inveniet illam lucem quae illuminat omnem hominem venientem in hunc mundum, I, 329. Regis Davidis tempore non nisi septem priores Scripturarum libri, Heptaticum dicti, legebantur; quia Prophetarum libri nondum compositi erant, I, 347. Veteris Testamenti significatio in Novo quaerenda est; est enim illius expositio, I, 339. Valde pauca suae passionis tempore locutus est Dominus, quae nobis evangelistae diligenter narrant. Multa autem in psalmo LXVIII, et in aliis dicit Propheta Dominum locutum fuisse quae in Evangeliis non inveniuntur. Unde manifestum est quia similiter scribit Propheta ea quae Dominus locutus est corde, sicut ea locutus est ore. Utraque simili modo et audiebat, et videbat, et quae Dominus loquebatur, et quae Dominus volebat, vel cogitabat, I, 444. Tanta est claritas Novi Testamenti, ut Veteris Testamenti claritas pro tenebris habeatur. Utrumque tamen Testamentum unum est, et utrumque clarum, et splendidum est, si spiritualiter intelligatur, I, 458. Delirabant Manichaei, qui alium Deum Novi Testamenti, alium Veteris esse dicebant. Utriusque auctor Salvator fuit, I, 458. Fontes et torrentes legis, et prophetarum, et utriusque Testamenti volumina intelliguntur; qui videlicet fontes prius clausi et obturati erant; sed eorum venas Dominus aperuit, et arctissima vincula, quibus claudebantur, disrupit, et aquarum ex eis affluentiam emanare jussit, I, 457. Lex, quae Judaeis data fuerat, ad gentiles usque pervenit, et magis in hoc populo, quam in illo operata est, et quotidie operatur, I, 465. Voluit Deus ut Scripturae fierent, et sacra volumina scriberentur ad suorum operum recordationem, I, 541. Quomodo divinae Scripturae legendae sint et interpretandae, II, 61. Evangelia et apostolorum Epistolae, Moysi, et prophetarum libri, quasi quaedam fercula deliciis omnibus referta apponuntur nobis, II, 186.
    Simonia. Simon Romanam plebem seduxit, violavit, corrupit, et ab eo emptio et veditio rerum sacrarum, et spiritualium simonia dicitur, I, 80. Qui apostolis gratiam, et virtutem spiritus sancti pretio emere postulavit, atque ab apostolo Petro audivit pecuniam suam versuram ei in perditionem. Simoniaci sacras episcoporum ordinationes, aliaque sacramenta vel pretio emunt, vel conferunt, quo crimine extorres fiunt ab Ecclesia, 116. Simoniaci et Ecclesiae invasores exemplo punitionis Chore, Dathan et Abiron a tanto scelere detereantur, 184. Cum Deus non dat nisi gratis, ideo dixit: Gratis accepistis, gratis date: ideoque rei simoniae fiunt, qui sacramenta gratis non conferunt, et qui gratis ea non accipiunt, II, 53. Vehementissime redarguuntur a Christo, atque pelluntur a templo Dei ementes et vendentes in illo, in quibus simoniaci intelliguntur, II, 100.
    Spes. Qui justitiam simulant, et justitiae laudem, quae solis justis merito tribuitur, aucupant, aeternae retributionis spem non habent, I, 267. Qui in Deo firmiter sperant, etsi persecutiones, cruciatus, et mortem ipsam ab inimicis patiantur, a fidei stabilitate, et proposito justitiae divelli nequeunt; quia Deus nunquam deserit sperantes in se, I, 310 Illi qui, derelicto divino adjutorio, in saecularibus auxiliis spem suam ponunt, inde obligati et impediti citius cadunt, unde victoriam exspectant. Sancti vero, in solo Deo spem habentes, nunquam ejus auxilio et consolatione destituentur, I, 336. Cum quidquid boni agimus, ex Dei misericordia praeveniente et adjuvante faciamus, spem salutis nostrae in ea collocare debemus, I, 342. Nusquam locus desperationi; quia dulcissimus Dominus [Col. 1330] dulcissimam nobis statuit legem. Et certe pauci vel nulli salvari potuissent, nisi hanc dulcissimam legem Dominus statuisset. Sed et rectus est, et nunquam a rectitudine recedit. Dulcis igitur est, sed poenitentibus; rectus vero in malitia perseverantibus, I, 345. Nunquam deserit Deus sperantes in se; ac proinde tantam constantiam dabat martyribus, ut moriendo ipsos suos vincerent inimicos, et nullis tormentis vinci potuissent, I, 345. Sicut desperatione nihil est deterius; ita firma spe nihil est melius, I, 354. Spes Christianorum in passione Domini est. Hanc spem habet Ecclesia, donec mundus transeat cum iniquitatibus suis; deinde vero jam spes non erit; susceptis omnibus quae sperari possunt, I, 413. Qui in Deo sperant nullum de hominibus timorem habere debent. Nihil enim potest humana fortitudo contra Dei potentiam et voluntatem, I, 412. Divina promissa, si bene considerentur, magnam fiduciam nostrae salutis in nobis accendunt, I, 422. Illa corda timent Deum, quae spirituali sunt laetitia perfusa; quae vero spirituali laetitia perfusa sunt, jam non terrena, sed coelestia diligunt et sperant, I, 485. Quid viri justi de Dei misericordia sperare et praesumere valeant, si etiam Raab et Babylonis Dominus memor erit? I, 486. Qui spem non habet omni bonitate nudus est, omnique creatura infelicior. Hanc maligni spiritus non habent; et ideo summopere nituntur, ut quoscunque decipere possint, ad desperationem usque perducant, II, 488. Praeter peccatum desperationis, nullum aliud peccatum est, quod poenitentia deleri non possit. Hoc autem poenitentia non deletur, quia poenitentiam non admittit, II, 489. Spes est futurorum bonorum exspectatio. Et hanc quidem exspectationem illi habent, qui certissime se aliquando recipere sperant quaecunque a Deo promissa sunt eis, II, 289. Insignes justi qui spe claruerunt in sacris Scripturis enumerantur, II, 490.
    Spiritus sanctus, In principio creationis rerum omnium manifestatus est Dei Spiritus, de quo dicitur quod ferebatur super aquas, quasi cooperator cum duobus aliis personis universi mundi, I, 2. Fuerunt haeretici, nempe Macedoniani, qui credebant in Patrem, et Filium, sed non admittebant Spiritum sanctum, eum Deum negantes; quos damnavit Ecclesia in concilio Constantinopolitano, II, 50. Adventus ejus super apostolos die Pentecostes figuratus fuit in descensu Dei flammis et tonitribus obstrepentibus super Sinai, cum Moysi tabulas legis traderet, I, 70. Spiritus sancti processio a Patre Filioque affirmatur, I, 114. Pro diversa gratiarum collatione diversa Spiritui sancto nomina attribuuntur; unus tamen et idem Spiritus est, I, 402. Septem sunt dona Spiritus sancti, scilicet sapientia, consilium, intellectus, fortitudo, scientia, pietas, Deique timor, quae septem spiritibus immundis opponuntur, II, 67. Vocatur Spiritus veritatis, quia nihil docet nisi veritatem. Vera sunt igitur prophetarum dicta, et quaecunque a Spiritu sancto composita sunt, II, 173. Quod Christus, cum traderet apostolis Spiritum sanctum, insufflasset, eisque dixisset: Accipite Spiritum sanctum. Ideo insufflavit, inquit S. Bruno, ut per hoc intelligamus, firmiterque credamus, quia Spiritus sanctus, sicut a Patre, ita et ab ipso procedit, II, 291.
    Superbia. A superbia quaeque vitia originem ducunt. Superbiae peccatum Deus primo punivit in angelis praevaricatoribus; secundo in Adam, qui credidit hallucinationibus serpentis ei divinitatem promittentis; tertio in hominibus turrim usque ad coelos erigere praesumentibus, I, 21. Ubi S. Bruno haec habet: Semper enim Deus superbiam odit, ideoque superbos humiliat, et exaltat humiles. Sic enim et diabolus, cum super coelorum altitudinem sedem suam exaltare vellet, dejectus est. In nullo vera poenitentia esse potest, nisi se humiliaverit ante Deum, et superbiae spiritum deponat, I, 64




T
    Temperantia, Virtus illa quae suis in actionibus modum non excedit, et superflua nulla quaerit, temperantiae nomine donata est. Haec quidem adeo est necessaria, ut ipse mundus sine ea stare non possit. Cum enim homo ex contrariis elementis compositus sit, nisi esset aliqua natura, quae res contrarias et inimicas temperaret, in tanta discordia, et tam immensa colluctatione diutius manere non posset, II, 493. In omnibus negotiis temperantia utilis est; et ipsa sapientia inter fines temperantiae se continere debet, II, 493. Apud prudentes saeculi tritum est proverbium: ne quid nimis.
    Templum Jerosolymitanum. Templum et urbs Jerusalem juxta Christi praedictionem extremam subierunt vastationem et ruinam a Romanis anno 42, post Christi Domini passionem, II, 202, et in notis.
    Tentatio. Quot modis diabolus nos tentat, et quomodo [Col. 1331] pravae ejus suggestiones sint propulsandae. Sicut Christus occiditur non sibi, sed nobis; ita etiam tentatur non sibi, sed nobis. Ejus tentatio duplex beneficium nobis attulit: alterum quidem, ut sciamus quomodo tentatoribus nostris, et his qui nobis injuriam faciunt, respondere debeamus; alterum vero, ut in nulla nostra virtute et sapientia confidamus, sed omnem fiduciam nostram in Dei adjutorio ponamus, II, 16.
    Trinitatis (SS.) mysterium. Hoc augustum praecipuumque SS. Trinitatis mysterium, quod Christiana religio profitetur, ex illis verbis, 1, Genes. In principio creavit Deus coelum et terram, erui posse docet S. Bruno, iisque expositis, ita disserit: Habes ergo Deum, id est Patrem, habes et principium, id est Filium, sic enim ipse ait: Ego principium, qui et loquor vobis. Joan. 8. Sed quid sequitur? Et Spiritus Dei ferebatur super aquas. Habes et Spiritum sanctum. Tota ergo Trinitas agnoscitur, id est Deus, et Verbum ejus, et Spiritus ejus, unus Deus, I, 2. Alterum ejusdem veritatis testimonium praebet caput 18, ejusdem Genesis, ubi habetur, quod cum staret Abraham ad ilicem Mambre tres viros vidit, et unum adoravit. Ecce, inquit A. N., quod ante id temporis omnibus incognitum fuerat, in Trinitate Deum cernit, et in unitate adorat. Non quod Trinitatem ipsam viderit, sed quia per hoc, quod viderat, in Trinitate, et unitate Deum cognoscere meruit; unde, cum tres viderit, attamen non nisi unum adorat, non nisi unum Dominum vocat, I, 25; et in Comment. super ps. XCVIII, I, 510, eadem habet. Praeterea illud idem mysterium visum est Brunoni praenuntiatum a Davide illis verbis ps. XXXIII: Quoniam ipse dixit, et facta sunt; quae ita exponit: Si enim dixit; Verbo dixit. Dicere autem voluisse fuit. Verbum autem Dei, et voluntas Dei ipse Filius est. Quid est enim Dominus, et Verbum ejus, et Spiritus ejus, nisi Pater, et Filius, et Spiritus sanctus? Unus igitur Deus, cujus voluntate coeli facti sunt, I, 359. In psalmo autem CIX omnimodam Filii cum Patre aequalitatem annuntiat idem Propheta illis verbis: Tecum principium in die virtutis tuae in splendoribus sanctorum, ex utero ante luciferum genui te. Et hoc inquit Propheta, subjicit S. Bruno, Dixit Dominus Domino meo, quia ipse cum eo omnium creaturarum principium est. Qua in re nihilominus Patri aequalis ostenditur. Quod autem ipse principium sit, et ad Patris dexteram sedeat, in die virtutis suae, et in splendoribus sanctorum, cunctis gentibus revelabitur, I, 539. Praeclare etiam de Trinitate disserit S. Bruno, II, 60 et 273. Alius est Pater, alius Filius, alius Spiritus sanctus. Sed non est aliud Pater, aliud Filius, et aliud Spiritus sanctus. Omnes enim unum sunt, sed unus non sunt. Unum enim ad essentiam spectat: unus vero ad personam et numerum refertur, II, 529, 530 et seqq. Quod coelites non cessant clamare, Sanctus, sanctus, sanctus Dominus Deus omnipotens, mysterium indicant Trinitatis; cum enim ter dicatur sanctus, [Col. 1332] non tamen nisi semel dicitur Deus omnipotens, ut qui in personis dividitur, in majestate tamen, potentia, et substantia unus esse credatur, II, 310. Et super illa verba, Isaiae cap. XLVIII, 11, Ego Dominus, hoc est nomen meum, gloriam meam alteri non dabo, quae in expositione ps. CXII, referuntur, I, 543, haec de SS. Trinitate habet. Hoc nomen totius Trinitatis est, quia et Pater Dominus, et Filius Dominus, et Spiritus sanctus Dominus, non tres tamen Domini, sed unus est Dominus.




U
    Usura. Vetita est usura a divinis litteris, quoniam injusta. Contigit enim ut parva pecunia mutuata totam brevi tempore substantiam pauperum devoret, I, 169. Quidquid super solutam auri quantitatem exigitur, nec ex soluto debitum exstinguitur, usura est, I, 208.




V
    Virtus. Quatuor sunt virtutes principales, in quibus caeterae omnes virtutes continentur, et sine quibus vanae et inutiles esse probantur; sunt autem hae prudentia, justitia, fortitudo, temperantia, I, 86. Virtutes labore acquisitae otio amittuntur. Sui custodia et vigilantia in qualibet aetate omnibus necessaria est, I, 179. Humiliari se ante Deum in florente prosperitate et fortuna, virtus est; in tribulationibus autem aut vilitas, aut defectio animi esse potest, I, 283. Tribulationes hujus saeculi, cum patienter sustineantur, expiationes sunt peccatorum, I, 283. Summa sapientia haec est ut homo in virtute sua non confidat, neque in divitiis suis glorietur, ut misericordiam diligat, se ipsum cognoscat, et carnem suam luxuriis, et voluptatibus non subjiciat, I, 395. Pulchra via est, de virtute in virtutem ambulare: de fide in spem, de spe in charitatem, de charitate in humilitatem, de humilitate in patientiam, de obedientia in continentiam, et sic transire de virtuto in virtutem, donec veniatur ad summam virtutem, id est Salvatorem nostrum, qui est Dei virtus, et patientia, I, 481. Qui sunt, qui ambulant in innocentia? I, 483.
    Votum. In lege veteri vota, quae adimpleri non poterant, pretio redimebantur, I, 169. Qui male vovit, aliquid boni praestare debet pro eo, I, 170. Immutatio voti non est in arbitrio voventis; sed fieri potest ab habente potestatem, eodem loco. Vota illorum qui alicui religioso ordini nomen dederunt, non sunt ad tempus; sed usque ad vitae finem eos illigatos tenent, I, 171. Qualis votorum et juramentorum obligatio; et qui de iis judicare possint, I, 192. Irrita sunt juramenta et vota contra justitiam; sed peccant qui ita vovent et jurant. Unusquisquo in seipso, et in corde suo habet, quod Deo vovere et reddere potest. Hoc sit semper in voto tuo, et in desidorio tuo, ut eum laudes, et sufficit tibi, I, 412.






[Col. 1331]
ORDO RERUM QUAE IN HOC TOMO CONTINENTUR.
[Col. 1331]


S. BRUNO ASTENSIS, SIGNIENSIS EPISCOPUS.
    Prolegomena. 9
    Petri Lazzari S. Olim theologi praefatio in Commentaria. 39
    COMMENTARIA IN MATTHAEUM. 63
    COMMENTARIA IN MARCUM. 313
    COMMENTARIA IN LUCAM. 334
    COMMENTARIA IN JOANNEM. 451
    EXPOSITIO IN APOCALYPSIM. 603

HOMILLAE.
    HOMILIA I.---Dominica I Adventus 47
    HOM. II.---Dominica eadem. 749
    HOM. III.---Dominica II Adventus. 752
    HOM. IV.---Dominica III Adventus. 752
    HOM. V.---Feria IV Quatuor Temporum. 752
    HOM. VI.---Feria VI Quatuor Temporum. 753
    HOM. VII.---Dominica IV Adventus. 753
    HOM. VIII.---In Vigilia Nativitatis Domini. 755
    HOM. IX.---In Nativitate Domini. 756
    HOM. X.---In eadem solemnitate, et in II missa. 756
    HOM. XI.---In eadem solemnitate, et in missa III. 756
    HOM. XII.---In festo S. Stephani. 757
    HOM. XIII.---In festo S. Joannis apostoli et evange listae. 760
    [Col. 1332] HOM. XIV.---In Nativitate SS. Innocentum. 762
    HOM. XV.---In Circumcisione Domini. 765
    HOM. XVI.---In die Epiphaniae Domini. 766
    HOM. XVII.---Dominica I post Epiphaniam. 767
    HOM. XVIII.---Dominica II post Epiphaniam. 767
    HOM. XIX.---Dominica III post Epiphaniam. 767
    HOM. XX.---Dominica IV post Epiphaniam. 768
    HOM. XXI.---In Purificatione S. Mariae virginis. 768
    HOM. XXII.---Dominica in Septuagesima. 770
    HOM. XXIII.---Dominica in Sexagesima. 772
    HOM. XXIV.---Dominica in Quinquagesima. 775
    HOM. XXV.---Feria IV Cinerum. 777
    HOM. XXV*.---Feria V post Cineres. 779
    HOM. XXVI.---Feria VI post Cineres. 779
    HOM. XXVII.---Sabbato ante Dominicam I Quadragesimae. 779
    HOM. XXVIII.---Dominica I Quadragesimae. 782
    HOM. XXIX.---Feria II post Dominicam I Quadragesimae. 783
    HOM. XXX.---Feria III post Dominicam I Quadragesimae. 785
    HOM. XXXI.---Feria IV post Dominicam I Quadragesimae. 787 [Col. 1333]
    HOM. XXXII.---Feria V post Dominicam I Quadragesimae 788
    HOM. XXXIII.---Feria VI post Dominicam I Quadragesimae. 788
    HOM. XXXIV.---Sabbato post Dominicam I Quadragesimae. 789
    Dominica II Quadragesimae. Idem Evangelium et eadem homilia ut in die praecedenti. 
    HOM. XXXV.---Feria II post Dominicam II Quadragesimae. 792
    HOM. XXXVI.---Feria III post Dominicam II Quadragesimae. 793
    HOM. XXXVII.---Feria V post Dominicam II Quadragesimae. 793
    HOM. XXXVIII.---Feria VI post Dominicam II Quadragesimae 793
    HOM. XXXIX.---Sabbato post Dominicam II Quadragesimae 793
    HOM. XL.---Dominica III Quadragesimae. 794
    HOM. XLI.---Feria II post Dominicam III Quadragesimae. 796
    HOM. XLII.---Feria III post Dominicam III Quadragesimae. 797
    HOM. XLIII.---Feria IV post Dominicam III Quadragesimae. 797
    HOM. XLIV.---Feria V post Dominicam III Quadragesimae. 797
    HOM. XLV.---Feria VI post Dominicam III Quadragesimae. 799
    HOM. XLVI.---Sabbato post Dominicam III Quadragesimae. 799
    HOM. XLVII.---Dominica IV Quadragesimae. 800
    HOM. XLVIII.---Feria II post Dominicam IV Quadragesimae. 800
    HOM. XLIX.---Feria III post Dominicam IV Quadragesimae. 801
    HOM. L.---Feria IV post Dominicam IV Quadragesimae. 801
    HOM. LI.---Feria V post Dominicam IV Quadragesimae. 801
    HOM. LII.---Feria VI post Dominicam IV Quadragesimae 801
    HOM. LIII.---Sabbato post Dominicam IV Quadragesimae. 802
    HOM. LIV.---Dominica Passionis. 802
    HOM. LV.---Feria II post Dominicam Passionis. 803
    HOM. LVI.---Feria III post Dominicam Passionis. 803
    HOM. LVII.---Feria IV post Dominicam Passionis. 804
    HOM. LVIII.---Feria V post Dominicam Passionis. 804
    HOM. LIX.---Feria VI post Dominicam Passionis. 804
    HOM. LX.---Sabbato post Dominicam Passionis. 805
    HOM. LXI.---Dominica in Palmis. 805
    HOM. LXII.---Dominica in Palmis. Passio Domini nostri Jesu Christi. 805
    HOM. LXIII.---Feria II majoris hebdomadae. 805
    HOM. LXIV.---Feria III majoris hebdomadae. 806
    HOM. LXV.---Feria IV majoris hebdomadae. 806
    HOM. LXVI.---Feria V in Coena Domini. 806
    HOM. LXVII.---Sabbato sancto. 807
    HOM. LXVIII.---In Dominica S. Resurrectionis D. N. J. C 807
    HOM. LXIX. Feria II post Dominicam Paschae. 807
    HOM. LXX.---Feria III post Dominicam Paschae. 808
    HOM. LXXI.---Feria IV post Dominicam Paschae. 808
    HOM. LXXII.---Feria V post Dominicam Paschae. 808
    HOM. LXXIII.---Feria VI post Dominicam Paschae. 809
    HOM. LXXIV.---Sabbato in Albis. 810
    HOM. LXXV.---Dominica in Albis, octava Paschae. 810
    HOM. LXXVI.---Dominica I post Pascham. 810
    HOM. LXXVII.---Dominica II post Pascham. 813
    HOM. LXXVIII.---Dominica III post Pascham. 813
    HOM. LXXIX.---Dominica IV post Pascham. 816
    HOM. LXXX.---In Litania majori. 816
    HOM. LXXXI.---In Nativitate apostolorum Philippi et Jacobi. 816
    HOM. LXXXII.---In Inventione S. crucis. 816
    HOM. LXXXIII.---In Apparitione S. Michaelis archangeli. 816
    HOM. LXXXIV.---In Ascensione Domini. 817
    HOM. LXXXV.---Dominica post Ascensionem. 818
    HOM. LXXXVI.---In die Pentecostes. 818
    HOM. LXXXVII.---Dominica octava Pentecostes. 818
    HOM. LXXXVIII.---Dominica II post Pentecosten. 820
    HOM. LXXXIX.---Dominica III post Pentecosten. 821
    HOM. XC.---Dominica IV post Pentecosten. 821
    HOM. XCI.---In Nativitate S. Joannis Baptistae. 821
    HOM. XCII.---In vigilia S. Petri. 823
    HOM. XCIII.---In festo S. Petri. 823 [Col. 1334]
    HOM. XCIV.---Dominica V post Pentecosten. 823
    HOM. XCV.---Dominica VI post Pentecosten. 824
    HOM. XCV*.---Dominica VII post Pentecosten. 826
    HOM. XCVI.---Dominica VIII post Pentecosten. 826
    HOM. XCVII.---Dominica IX post Pentecosten. 826
    HOM. XCVIII.---Dominica X post Pentecosten. 826
    HOM. XCIX.---Dominica XI post Pentecosten. 827
    HOM. C.---Dominica XII post Pentecosten. 827
    HOM. CI.---Dominica XIII post Pentecosten. 827
    HOM. CI*.---Dominica XIV post Pentecosten. 828
    HOM. CII.---Dominica XV post Pentecosten. 828
    HOM. CIII.---Dominica XVI post Pentecosten. 828
    HOM. CIV.---Dominica XVII post Pentecosten. 828
    HOM. CV.---Dominica XVIII post Pentecosten. 829
    HOM. CVI.---Dominica XIX post Pentecosten. 829
    HOM. CVII.---Dominica XX post Pentecosten. 829
    HOM. CVIII.---Dominica XXI post Pentecosten. 830
    HOM. CIX.---Dominica XXII post Pentecosten. 831
    HOM. CX.---Dominica XXIII post Pentecosten. 831
    HOM. CXI.---Dominica XXIV post Pentecosten. 832
    HOM. CXII.---Dominica XXV post Pentecosten. 832
    HOM. CXIII.---Dominica XXVI post Pentecosten. 834
    HOM. CXIV.---Dominica XXVII post Pentecosten. 835
    HOM. CXV.---Dominica XXVIII post Pentecosten. 835
    HOM. CXVI.---In festivitate S. Laurentii martyris. 837
    HOM. CXVII.---In Assumptione B. M. V. 839
    HOM. CXVIII.---In Decollatione S. Joannis Baptistae. 840
    HOM. CXIX.---In Nativitate Dei genitricis Mariae. 840
    HOM. CXX.---In festo S. Matthaei apostoli. 840
    HOM. CXXI.---In vigilia S. Andreae apostoli. 841
    HOM. CXXII.---In festo S. Andreae apostoli. 842
    HOM. CXXIII.---In natali apostolorum I. 842
    HOM. CXXIV.---In natali apostolorum II. 843
    HOM. CXXV.---In natali apostolorum III. 844
    HOM. CXXVI.---In natali apostolorum IV. 844
    HOM. CXXVII.---In natali apostolorum V. 844
    HOM. CXXVIII.---In natali apostolorum VI 845
    HOM. CXXIX.---In natali plurimorum martyrum I. 849
    HOM. CXXX.---In natali plurimorum martyrum II. 850
    HOM. CXXXI.---In natali plurimorum martyrum III. 850
    HOM. CXXXII.---In natali unius martyris I. 850
    HOM. CXXXIII.---In natali unius martyris II. 851
    HOM. CXXXIV.---In natali unius martyris III 851
    HOM. CXXXV.---In natali confessorum I. 851
    HOM. CXXXVI.---In natali confessorum II. 852
    HOM. CXXXVII.---In natali confessorum III. 852
    HOM. CXXXVIII.---In natali confessorum IV. 852
    HOM. CXXXIX.---In natali confessorum V. 852
    HOM. CXL.---In natali confessorum VI. 853
    HOM. CXLI.---In natali virginum I. 857
    HOM. CXLII.---In natali virginum II. 860
    HOM. CXLIII.---In Dedicatione ecclesiae. 860

SERMONES.
    SERMO I.---In Epiphania Domini. 863
    SERMO II.---In Purificatione beatae Mariae virginis. 865
    SERMO. III.---In natali unius martyris. 866

SENTENTIAE.
    Monitum editoris Romani. 867

LIBER PRIMUS.---De figuris ecclesiae.
    Prologus. 875
    CAP. I.---De paradiso. 876
    CAP. II.---De arca Noe. 879
    CAP. III.---De tabernaculo foederis 882
    CAP. IV.---De templo Salomonis. 885
    CAP. V.---De muliere per quam figuratur Ecclesia. 888
    CAP. VI.---De civitate sancta Jerusalem. 891
    CAP. VII.---De basilicis quae ab episcopis dedicantur. 895
    CAP. VIII.---De Evangeliis. 898

LIBER SECUNDUS.---De ornamentis Ecclesiae.
    CAP. I.---De fide. 901
    CAP. II.---De spe. 904
    CAP. III.---De charitate. 907
    CAP. IV.---De quatuor virtutibus cardinalibus. 911
    CAP. V.---De humilitate. 915
    CAP. VI.---De misericordia. 919
    CAP. VII.---De pace. 922
    CAP. VIII.---De patientia 926
    CAP. IX.---De castitate. 929
    CAP. X.---De obedientia. 933
    CAP. XI.---De abstinentia. 936
    CAP. XII.---Ubi, id est in quibus Ecclesia ornatur. 940

LIBER TERTIUS.
    CAP. I.---De novo mundo. 943
    CAP. II.---De coelis novis. 944
    [Col. 1335] CAP. III.---De nubibus novis. 949
    CAP. IV.---De montibus novis 952
    CAP. V.---De arboribus novis 956
    CAP. VI.---De animalibus novis. 956
    CAP. VII.---De potestatibus novis. 960
    CAP. VIII.---De mari novo et novis piscatoribus. 964
    CAP. IX.---De avibus novis. 967
    CAP. X.---De fluminibus novis. 970

LIBER QUARTUS.
    CAP. I.---De sancta Trinitate. 973
    CAP. II.---De eadem. 977
    CAP. III.---De eadem 981
    CAP. IV.---De nativitate Domini. 984
    CAP. V.---De circumcisione Domini. 987
    CAP. VI.---In Epiphania Domini. 989
    CAP. VII.---De octavis Epiphaniae 992
    CAP. VIII.---Sermo I in Ramis palmarun 997
    Sermo II item in Ramis palmarum. 997
    CAP. IX.---In Coena Domini. 1001
    CAP. X.---Sermo I in Parasceve. 1007
    Sermo II item. 1008
    CAP. XI.---De die sancto Paschae. 1011
    CAP. XII.---Sermo I in Ascensione Dominica. 1012
    Sermo II. 1014
    CAP. XIII.---Sermo I de adventu Spiritus sancti. 1016

LIBER QUINTUS.---De laudibus beatissimae virginis Mariae.
    CAP. I.---De laude B. Mariae civitatis Dei. 1021
    CAP. II---De Nativitate B. Mariae virginis. 1022
    CAP. III.---De Purificatione S. Mariae virginis. 1025
    CAP. IV.---De Annuntiatione B. Mariae virginis. 1028
    CAP. V.---De Assumptione B. Mariae virginis. 1032

LIBER SEXTUS.---In festivitatibus martyrum, confessorum, etc.
    CAP. I.---De martyribus. 1031
    Sermo I. 1031
    Sermo II.---In natali unius martyris. 1034
    Sermo III.---De nativitate plurimorum martyrum. 1037
    Sermo IV.---De eisdem. 1040
    Sermo V.---De eisdem. 1043
    CAP. II.---De confessoribus. Sermo I. 1047
    Sermo II.---De eisdem. 1050
    Sermo III.---De eisdem. 1054
    Sermo IV.---De eisdem. 1058
    Sermo V.---De eisdem. 1058
    Sermo VI.---De eisdem. 1062
    Sermo VII.---De eisdem. 1064
    CAP. III.---Sermo I.---De quovis sancto. 1067
    Sermo II.---De apostolis, et evangelistis et doctoribus. 1070
    Sermo III.---De evangelicae legis praedicatione. 1070
    Sermo IV.---De virginibus. 1073
    Sermo V.---De sancto Michaele archangelo. 1075

INCIPIUNT TRACTATUS.
[Col. 1336]
    TRACT. I.---De incarnatione Domini et ejus sepultura 1079
    TRACT. II.---De sacrificio azymo ad Leonem monachum 1085
    Ad tractatum tertium editoris Romani admonitio. 1089
    TRACT. III.---De Sacramentis Ecclesiae, mysteriis atque ecclesiasticis ritibus. 1089
    De consecratione ecclesiae. 1091
    Quid aqua significet. 1092
    Quid significet ecclesia. 1093
    Quid sal significet. 1093
    Quid hyssopus significet. 1093
    Quid in circuitu eundo significet. 1094
    Quid virga significet. 1094
    Quid litterae. 1094
    Quid quod in modum crucis scribitur. 1095
    Quid aqua interius benedicta. 1095
    Quid vinum significet. 1096
    Quid cinis significet. 1097
    Quid altare. 1098
    Aqua est praedicatio 1098
    Quid oleum. 1098
    Quid balsamum. 1099
    Quid significet consecratio chrismatis et olei. 1099
    Quid cerei. 1100
    De ritu in conferendo baptismate. 1100
    De confirmatione. 1102
    De vestibus episcopalibus: quid significent vestimenta episcopalia. 1103
    De amictu et ephod. 1103
    De orario. 1104
    De tunica. 1104
    De dalmatica. 1105
    De planeta. 1105
    Quid pallium significet. 1105
    De vittis. 1106
    De acu. 1107
    De mitra. 1107
    De manipulo. 1107
    De chirotecis 1108
    De annulo. 1108
    De summo pontifice. 1108
    De consecrationibus episcoporum. 1108
    S. LEONIS PAPAE IX VITA. 1109
    RESPONSIO ad eam quaestionem: Cur corruptus tunc temporis Ecclesiae status. 1121
    Admonitio in Vitam sancti Petri episcopi Anagnini. 1135
    COMPENDIUM VITAE SANCTI PETRI EPISCOPI ANAGNINI. 1137
    Privilegium canonizationis beati Petri. 1137

EPISTOLAE.
    I.---Ad Petrum Portuensem episcopum. 1139
    II.---Ad episcopos et cardinales S. R. E. 1139
    III.---Ad Paschalem summum pontificem. 1140
    IV.---Ad B. praepositum et cunctos fratres S. Georgii. 1140
    ODDO ASTENSIS MONACHUS BENEDICTINUS. IN PSALMOS EXPOSITIO 1142

FINIS TOMI CENTESIMI SEXAGESIMI QUINTI.

