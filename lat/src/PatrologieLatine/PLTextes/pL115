
PATROLOGIAE TOMUS CXV.

AHYTO / AUDRADUS / ALDRICUS / LEO IV / BENEDICTUS III / ANGELOMUS / S. EULOGIUS / S. PRUDENTIUS.

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1852


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, NIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CXV.


AHYTO,



AUDRADUS,



ALDRICUS,



LEO IV,



BENEDICTUS III,



ANGELOMUS,



S. EULOGIUS,



S. PRUDENTIUS.



EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1852


Volume title page
SAECULUM IX.

LEONIS IV,



BENEDICTI III,

PONTIFICUM ROMANORUM,

SS. EULOGII,



PRUDENTII,

TOLETANI ET TRECENSIS ANTISTITUM,

ANGELOMI LUXOVIENSIS,



OPERA OMNIA,

JUXTA ERUDITISSIMAS LUCUBRATIONES MANSI, F. DE LORENZANA, MORALIS, PERTZII, CARD. MAII, PHILIPPI JAFFE, EXPRESSA, ET PERQUAM DILIGENTER EMENDATA. PRAEMITTUNTUR

AHYTONIS,

BASILEENSIS EPISCOPI,

AUDRADI,

SENONENSIS CHORIPISCOPI.

ALDRICI,

CENOMANENSIS EPISCOPI,

SCRIPTA QUAE SUPERSUNT UNIVERSA.

ACCURANTE J. P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
VENIT 8 FRANCIS GALLICIS.

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE PROPE PORTAM LUTETIAE PARISIORUM VULGO D'ENFER NOMINATAM. SEU PETIT-MONTROUGE. 1852


ELENCHUS AUCTORUM ET OPERUM QUAE IN HOC TOMO CXV CONTINENTUR.


AHYTO BASILEENSIS EPISCOPUS
Capitulare Ecclesiae Basileensis 	Col. 11



AUDRADUS SENONENSIS CHOREPISCOPUS.
Epistola ad Hincmarum. 	16
Liber de fonte vitae. 	17
Excerpta libri Revelationum. 	23



ALDRICUS CENOMANENSIS EPISCOPUS.
Gesta Aldrici 	29



ANGELOMUS LUXOVIENSIS MONACHUS.
Commentarius in Genesin. 	107
---in libros Regum. 	243
---in Cantica canticorum. 	551



LEO PAPA IV.
Leonis IV vita. 	629
---Epistolae et Decreta. 	655



BENEDICTUS PAPA III.
Benedicti III vita. 	683
---Epistolae. 	689
---Diploma. 	701



S. EULOGIUS ARCHIEPISCOPUS TOLETANUS ET MARTYR.
S. Eulogii vita. 	705
Memorialis sanctorum. 	731
Documentum martyriale. 	819
S. Eulogii Epistolae. 	841
Scholia Amb. Moralis in S. Eulogii opera. 	869
Appendix ad opera S. Eulogii. 	937



S. PRUDENTIUS TRECENSIS EPISCOPUS.
Epistola ad Hincmarum et Pardulum. 	977
De Praedestinatione contra Erigenam. 	1009
Epistola Tractoria. 	1365
Sermo de vita et morte gloriosae virginis Maurae. 	1367
Annales, sive Annalium Bertinianorum pars secunda. 	1376
Florilegium ex sacra Scriptura. 	1421
Flores Psalmorum. 	1449



Ex typis MIGNE, au Petit-Montrouge.




Main volume text



[Col. 0009]

ANNO DOMINI DCCCL.
AHYTO SEU HAITO BASILEENSIS EPISCOPUS.




[Col. 0009A]
MONITUM ACHERII IN LIBELLUM SUBSEQUENTEM.
(Spicilegii tomo I.)

Nobilissimum AHYTONIS (qui aliis Haito, Heito, Haido nuncupatur), episcopi Basileensis, fetum, post octingentos et amplius annos pulvere obsitum ac neglectum, emittimus in lucem. Hocce monumentum primum V. Cl. Emerici Bigotii indicio debeo, qui Roma cum Parisiorum Lutetiam rediisset, ac mihi retulisset quid antiquitatis ibi reperisset, asseruissetque exstare in Urbe Ahytonis Basileae episcopi Capitulare viginti quatuor constans capitulis, veterrima manu exaratum, ego actutum fui ejus desiderio vehementer inflammatus; atque haud multo post desiderium meum epistola testatus sum reverendissimo Patri Joanni Bona, qui suae pietatis ac doctrinae splendore Ecclesiam illustrat catholicam. Ipse igitur operam dedit ut mihi satisfaceret, sicut ex subjectis disces ejus ad me litteris:

ADMODUM REV. PATER.

»Citius quam credideram mitto tibi Capitulare Ahytonis episcopi Basileensis. Reperi illud praeter [Col. 0009B] spem in bibliotheca eminentissimi cardinalis Barberini, et laetatus sum, sicut qui invenit spolia multa. Tum nulla interposita mora petii, obtinui et amanuensi transcribendum tradidi, quod fidelissime peractum est. Inseres illud VI aut VII tomo tui Spicilegii; dicesque te illud accepisse ex bibliotheca eminentissimi cardinalis Francisci Barberini, S. R. E. vicecancellarii.

Cap. 21 genu positum reperies pro generatione sive gradu generationis, obsoleto plane vocabulo, nisi quod in usibus feudorum geniculum eodem sensu usurpatum reperitur.

Multum laudat summus pontifex Spicilegium tuum, dixitque sibi prae omnibus placere virorum illustrium epistolas, et ea quae pertinent ad historiam et antiquam Ecclesiae disciplinam; nam haec, inquit, singularia sunt, et historia epistolaris omnium certissima est. Tum subdidit, utiliorem praestare operam reipublicae litterariae qui eruendis e situ bibliothecarum veterum lucubrationibus incumbunt, [Col. 0009C] quam qui novos cudunt libros: libri enim novi, si quid boni continent, ab antiquis mutuari solent. Hoc est judicium de studiis quod ab ore sanctissimi domini nostri acceptum tibi sincere repraesento, nihil addens, nihil minuens. Deus tibi vires largiatur, ut plures hujusmodi spicas colligere possis ad ordinis monastici decus et totius Ecclesiae utilitatem. Id voveo ex animo.

Romae, die 10 Septembris 1663.

Tuus in Christo servus obsequentiss.
   D. JOANNES BONA cong. reform.
   S. Bern. abbas generalis.«

[Col. 0010A] Exstat et id Capitulare in codicibus mss. bibliothecae Vaticanae notatis 1146, 1147, 1148.

Ahytonem vitae sanctitate, doctrina, rebus gestis, et apud imperatorem Graecorum obita legatione insignem, laudibus multis extollunt scriptores quamplurimi.

Annales Francorum veteres an. 811: »Absoluto atque dimisso Arsafio (hoc erat nomen legato Nicephori imp.), ejusdem confirmandae gratia legati Constantinopolim ab imperatore (Carolo Magno) mittuntur Haido, episcopus Baslensis, et Hug (Hugo), comes Turonicus,« etc. Eadem Eginhardus in Annalibus an. 811, cui Hatto Basiliensis episcopus dicitur pro Haito. Vita Caroli Magni, incerto auctore, habet ipsissima verba. Monachus Engolismensis in eadem vita: »Absoluto . . . pacis confirmandae gratia legati ab imperatore Constantinopolim mittuntur Haido episcopus Baslensis,« etc. Annales Fuldenses anno 811: »Imperator legatos suos Constantinopolim [Col. 0010B] misit Haidonem Basiliensem episcopum,« etc. Hermannus Contractus in Chronico ad an. 806: »Augiae Waldone abbate ad regendum S. Dionysii coenobium transposito, Heito nonus abbas praefuit annis 17.« Anno 811: »Heito abbas Augiae episcopus Basileae cum Hugone et Aione comitibus Constantinopolim missus Hodoeporicum suum scripsit.« Anno 816: »Augiae basilica S. Mariae ab Heitone abbate et episcopo constructa, dedicata est.« Anno 822: »Augiae Heitone abbate et episcopo privatam et quietam vitam adoptante, Erlebaldus, abbas tertius decimus, praefuit annis 13.« Anno demum 824: »Augiae Wetinus monachus e corpore ductus et reductus, post triduum obiit; cujus visiones Heito episcopus prosa, et Walachfridus heroico metro scripsit.« Hepidannus, monachus S. Galli, in Annalibus quos ab anno Christi 709 ad annum 1044 deduxit: »Anno, inquit, 802, Heito episcopus in concilio Karoli clarus habetur.« An. 810 (811 potius) »Heito super mare transivit,« id est, mari Constantinopolim [Col. 0010C] legatus petiit. Anno 820: »Heito episcopus in Augia militat.« In Chronico Sanctigallensi ab anno 748 ad annum 926, Hatto corrupto nomine appellatur pro Haito vel Heito, et dicitur »an. 806 Waldoni Augiae abbati successisse« (quod et Hermannus scribit); et anno 811: »Hatto super mare transivisse.« Anno 822: »Hattoni Erlaboldus« [alias Erlebaldus] in regimine Augiae »successisse,« ac demum anno 836 »Hatto episcopus obiisse;« quae pleraque Hermannus Contractus in Chronicon suum transtulit.




[Col. 0011]
AHYTHONIS CAPITULARE.

Haec Capitula quae sequuntur Ahyto Basielensis Ecclesiae antistes, et abbas coenobii quod Augia dicitur, presbyteris suae dioeceseos ordinavit; quibus monerentur qualiter seipsos ac plebem sibi commissam caste et juste regere, atque in religione divina confirmare debeant.

[Col. 0011A] Primo, omnium discutienda est sacerdotum fides, qualiter credant et alios credere doceant: ubi et exempla proponenda sunt, quatenus a creatura Creator quantulumcunque possit intelligi.

Secundo, jubendum est ut Oratio Dominica, in qua omnia necessaria humanae vitae comprehenduntur, et Symbolum apostolorum, in quo fides catholica ex integro comprehenditur, ab omnibus discatur tam Latine quam Barbarice, ut quod ore profitemur, corde credatur, et intelligatur.

Tertio, intimandum est ut ad salutationes sacerdotales congruae responsiones discantur, ubi non solum clerici et Deo dicatae sacerdoti responsionem offerant, sed omnis plebs devota consona voce respondere debet

[Col. 0011B] Quarto, ut fides sancti Athanasii a sacerdotibus discatur, et [a 1Kb] ex corde omni die Dominico ad horam primam recitetur.

Quinto, ut sciant quid sit sacramentum baptismatis et confirmationis; et quale sit mysterium corporis et sanguinis Domini, quomodo in eisdem mysteriis visibilis creatura videtur, et tamen invisibilis salus ad aeternitatem animae subministratur, quod in sola fide continetur.

Sexto, quae ipsis sacerdotibus necessaria sunt ad discendum; id est, Sacramentarium, Lectionarium, Antiphonarium, Baptisterium, Computus, Canon poenitentialis, Psalterium, Homiliae per anni circulum Dominicis diebus et singulis festivitatibus aptae. Ex quibus omnibus si unum defuerit, sacerdotis [Col. 0011C] nomen vix in eo constabit: quia valde periculosae sunt evangelicae minae, quibus dicitur: Si caecus caeco ducatum praestet, ambo in foveam cadunt (Matth. XV, 14).

Septimo, ut sciant tempora legitima ad baptizandum in anno; id est, sabbato sancto Paschae, ut illa trina mersio in baptismate imitetur triduanam mortem Domini clarificatam resurrectione. Et idcirco usque ad octavum diem ipsa regeneratio sancta ab omni populo Christiano celebrabitur. Aliud vero tempus baptismatis sabbato sancto Pentecostes celebrandum est. Si vero necessitas contigerit, omni tempore [b 1Kb] in periculo subveniendum est, quia necessitas [Col. 0012A] vix habet legem: et ut vas ad fontem baptismatis habeant, quod ad reliquos usus nullatenus assumatur

Octavo, pronuntiandum est ut sciant tempora feriandi per annum; id est, omnem Dominicam a mane usque ad vesperam, [ob venerationem [c 1Kb] Dominicae resurrectionis; sabbatum vero operandum a mane usque ad vesperam, ne in] Judaismo capiantur. Feriandi vero per annum isti sunt dies, ut supra orsi sumus, Natalis Domini, sancti Stephani, sancti Joannis Evangelistae, Innocentum, Octava Domini, Theophania, Purificatio sanctae Mariae, sanctum Pascha, sicut in superiori capitulo comprehensum est: Rogationes tribus diebus, Ascensio Domini, Sabbatum sanctum, Pentecostes: [Col. 0012B] sancti Joannis Baptistae, duodecim apostolorum, maxime tamen SS. Petri et Pauli, qui Europam sua praedicatione illuminaverunt: Assumptio sanctae Mariae, Dedicatio basilicae sancti archangeli Michaelis, dedicatio cujuscunque oratorii, seu cujuslibet sancti in cujus honore eadem ecclesia fundata est; quod vicinis tantum circum commorantibus indicendum est, non generaliter omnibus. Indictum vero jejunium quando, [d 1Kb] a palatio, vel a domo fuerit denuntiatum, ab omnibus generaliter observetur. Reliquae vero festivitates per annum, sicut sancti Remedii, sancti Mauricii, sancti Martini, non sunt cogendae ad feriandum, nec tamen prohibendum, si plebes hoc caste et zelo Dei cupiunt exercere.

Nono, jubendum est eisdem sacerdotibus ut non [Col. 0012C] permittant secum mulieres habitare extraneas, juxta Nicaenum concilium, nisi eas tantum in quibus suspicio nulla malae famae oboriri potest.

Decimo, ut tabernas non ingrediantur, nec sedendo domi, nec in itinere occupati. Si vero necesse habent ibidem aliquid emendi, missos suos dirigant, et oblata in aliam domum conferant et cum gratiarum actione fideliter percipiant.

Undecimo, ut placita saecularia non observent, nec fidejussores exsistant, nec canes ad venandum, nec accipitres, nec falcones, nec sparavarios, nec ullius ludi aut spectaculi licentiam habeant. Sufficit enim eis quod in primo psalmo legitur: In lege Domini [Col. 0013A] esse eorum voluntatem, et in lege ejus meditari die ac nocte (Psal. I, 2). Et quod in Apostolo praecipitur: Nemo militans Deo implicet se negotiis saecularibus, ut ei placeat cui se probavit (II Tim. II, 4).

Duodecimo, ut sciant quia nemo per pecunias ordinandus est, nec per munera Ecclesiam debet occupare, quia si factum fuerit, et ipse et ordinator ejus deponendi sunt: quia manifestum est eos qui talia agunt simoniaca haeresi aegrotare; et talem non per ostium in ovile ovium juxta Evangelii verba, sed ascendentem aliunde, furem esse et latronem. Et non solum ipsi qui hoc faciunt, sed et qui consentiunt facientibus, excommunicandi sunt.

Tertio decimo, ut nullus vagantem ex aliena parochia audeat recipere, aut secum commorandi, aut [Col. 0013B] missam celebrandi, nisi permissione nostra: nec ullius Ecclesiae aut plebis gubernacula suscipiendi, nisi praeveniente conscientia nostra; qui secus fecerit, excommunicabitur.

Quarto decimo, ut in tuguriis, vel in ecclesiis non consecratis, vel in domibus, nisi forte visitandi gratia infirmitate detentis, missarum mysteria non celebrent. Quod si fecerint, propter inobedientiam degradandos se sciant.

Quinto decimo, quod decima, quae a fidelibus datur, Dei [a 1Kb] census nuncupanda est, et ideo ex integro est reddenda. Cujus tertia pars secundum canonem Toletanum (Conc. Tolet. IX), episcoporum debet esse. Nos vero hac potestate uti nolumus, sed tantum quartam partem [b 1Kb] juxta constituta Romanorum pontificum, [Col. 0013C] et observantiam sanctae Ecclesiae Romanae, de eadem habere volumus. Quod si quis contentiosus inde repertus fuerit, sive clericus, sive [c 1Kb] laicus ille sit, communione privabitur, et synodali censura dijudicabitur.

Sexto decimo, ut unusquisque hoc provideat, ut mulieres ad altare non accedant, nec ipsae Deo dicatae in nullo ministerio altaris intermisceantur. Quod si pallae altaris lavandae sunt, a clericis abstrahantur, et ad cancellos feminis tradantur, et ibidem repetantur. Similiter et presbyteri, cum oblata ab eisdem mulieribus offeruntur, ibidem accipiantur, et ad altare deferantur.

Septimo decimo, ut ipsi sacerdotes verbo et exemplo omnibus praedicent, ut nullas usuras accipiant, [Col. 0013D] nec sescupla, nec speciem pro specie. Quia valde infidelis et rebellis Dei jussionibus est qui hoc agit: quod omnibus Christianis [d 1Kb] aeque dictum dignoscitur, maxime tamen sacerdotibus, qui forma et exemplum fidei omnibus esse debent.

[Col. 0014A] Decimo octavo, ut nullus ordinatus sive ordinandus migret de sua parochia ad aliam; nec ad limina apostolorum causa orationis, ecclesiae suae cura de relicta; nec ad palatium causa interpellandi; nec a communione suspensus, ab alio communionem recipiendi, sine permissione et praescientia episcopi sui. Quod si fecerit, nihil valet hujusmodi communio, aut ordinatio aut demigratio. Et hoc omnibus fidelibus denuntiandum est, ut qui causa orationis ad limina beatorum apostolorum pergere cupiunt, domi confiteantur peccata sua, et sic proficiscantur: quia a proprio episcopo aut sacerdote litigandi aut solvendi sunt, non ab extraneo.

Nono decimo (Burchard. lib. III, c. 198), ut aliud in ecclesia non legatur aut cantetur, nisi ea quae [Col. 0014B] auctoritatis divinae sunt, et Patrum orthodoxorum sanxit auctoritas. Nec falsa [e 1Kb] nomina angelorum colant, sed ea tantum quae prophetica et evangelica docet Scriptura, id est, Michael, Gabriel, Raphael. Nec diversa sentiant in judiciis poenitentium, cum unus minus, alter vero majus alteri adulando, alteri detrahendo placere velit: sed considerata qualitate personae juxta modum culpae agatur censura vindictae.

Vicesimo, admonendi sunt ut perpendant, quia quidquid a fidelibus datur, redemptio peccatorum est: et ideo non glorientur talibus sumptibus uti, sed magis timeant quod in Veteri Testamento de sacerdotibus dictum est: Iniquitatem populi eos debere portare. Et ideo cum magno timore [f 1Kb] super eos [Col. 0014C] solliciti sint, quorum donis participantur, quia magnum periculum est judicem fieri vitae alienae, qui nescit tenere moderamina vitae suae.

Vicesimo primo, ut sciant et intelligant quid sit incesti crimen, et hoc unusquisque in sua parochia provideat ne fiat, et si factum fuerit, quantum celerrime potuerit emendetur; id est, ut nullus sibi accipiat de propinquitate usque [g 1Kb] in quinto genu. Quod si ignoranter factum fuerit, non facile credatur, sed judicio Dei examinetur: et non separentur in quarto genu, [h 1Kb] sed in poenitentia cunctis diebus conjunctionis suae perseverent. Similiter et vir duas uxores inter se simili ratione conjunctas, aut uxor duos viros inter se eodem modo conjunctos, aut compater, aut commater, filiolus aut filiola spiritualis [Col. 0014D] de fonte, aut de confirmatione, aut Deo dicata, aut alterius uxor vivente marito, aut alterius maritus vivente uxore. His talibus nulla ratione in matrimonium licitum est conjungi. In primo vero genu vel secundo si inventi fuerint scelus perpetrasse [Col. 0015A] fornicationis, matrimonii [a 1Kb] jura alterius sciant se funditus perdidisse. In tertio vero genu si inventi fuerint tali crimine pollutos esse, digna poenitentia eos subsequatur, et tamen matrimonii jura eis, non vicissim, sed ad alios non negentur. Ubi vero mancipia non unius sed diversae potestatis juncta fuerint, nisi consentientibus utrisque dominis, hujusmodi copulatio rata non erit. [b 1Kb] Quidquid vero negligendo sentitur, et virtute qua potuerit non emendetur; nam hujus copulae auctor erit, qui huic negligendo consentit. Plura sunt quae ad incesti crimen scribi poterant, sicut in matre, et filia, et noverca, et pene innumera quae menti ad scribendum non occurrunt: hujusmodi tamen, et his similibus personis, copula maritalis in sempiternum subtrahitur.

[Col. 0015B] Vicesimo secundo, admonendi sunt ut sciant populis denuntiare quae sint opera misericordiae cum fructibus suis, quae evangelica et apostolica pagina complectitur, quibus pervenitur ad vitam: quaeve opera iniquitatis eum fructibus suis multiplicibus, quibus calle sinistro ad aeternum tenditur interitum. Et ut perjurii crimen omni modo devitent: quia non solum in Evangelio vel reliquiis sanctorum crimen perjurii, sed in veritate quae Deus est (si mentitur) perpetrare dignoscitur.

[Col. 0016A] Vicesimo tertio, admonendi sunt ut sciant quia ecclesiis quibus praesunt, sponsi facti sunt: et ideo omni vigilantia qualiter eas decorent, et incessanter deserviant, totius vitae suae vigilantiam impendant.

Vicesimo quarto, ut horas canonicas, tam nocturnas quam diurnas, nullatenus praetermittant. Quia sicut Romana Ecclesia psallit, ita omnibus ejusdem propositi viam tendentibus faciendum est. Et non solum Novi Testamenti sunt documenta eadem formulam observandi, sed etiam Veteris Testamenti patet ratio: quia Propheta Spiritu sancto instinctus profert: Septies in die laudem dixi tibi (Psal. CXVIII, 164). Et: Media nocte surgebam ad confitendum tibi (Ibid., vers. 62).

Vicesimo quinto, ut plebibus denuntient quod [Col. 0016B] filios et filias spirituales quos in baptismate suscipiunt, eis fidejussores et sponsores fidei exsistunt, et pro eis diabolo, cui ante mancipati fuerant, abrenuntiant: et ideo usque cum adulti fuerint, et eis fidei suae sponsionem et abrenuntiationis exposuerint et reddiderint, in sua providentia habeant. Et quod illi pro eis spoponderant, ab eis eadem responsa ex integro exigant.





ANNO DOMINI DCCCLIV.
AUDRADUS SENONENSIS CHOREPISCOPUS.
[Col. 0015]



[Col. 0015C]
NOTITIA HISTORICA IN AUDRADUM.
(Galland., Bibl. Patr., tom. XIII.)

Ex sacerdote chorepiscopus Senonensis fuit Audradus noster ad annum usque 849, quo in Parisiensi concilio omnes chorepiscopi qui erant in Francia depositi sunt [(a) 1Kb] . Scripsit librum De Revelationibus, anno 853, cujus excerpta legas apud Andraeam du Chesne [(b) 1Kb] . In his memoratur liber De Fonte vitae, hexametris scriptus, ad Hincmarum Rhemensem, quem primus edidit Oudinus [(c) 1Kb] ex ms. abbatiae [Col. 0016C] Floreffiensis, inter Scriptores Galliae et Belgii. Erravit tamen vir doctus toto coelo, dum libellum hunc ipsimet Hincmaro attribuit, cum Andradum sine controversia parentem agnoscat. Ex eo nos illum exhibemus. Fuit porro Audradus cognomento Modicus, Burchardi Carnotensis episcopi consanguineus, interfuitque concilio Senonensi anno 853 [(d) 1Kb] .




[Col. 0015]
EPISTOLA AUDRADI AD HINCMARUM.



[Col. 0015C] Nobilis ingenii linguam, facunde poeta,
Coelitus esse tibi dulci modulamine pandis,
[Col. 0016C] Dum flagrans animo, virtutum pascua lustras,
Dum salientis aquae perfundis lumina rore.
[Col. 0017A] Ocius hinc lectae lauri succedis et umbrae
Pallentis hederae, necnon et pinguis olivae:
Dans miro nexam capiti de fonte coronam.
Denique quos dudum sitientes ire per agros
Cernebas miseros, studio florente monebas,
Ut (fontis vitae) clarissima cernere templa
Irent, et votis peterent sibi dona salutis.
Me quoque jamdudum charum quem ducis amicum,
Talibus Audradum dictis, Hincmare, monebas:
Ut vivas felix, monitis nunc utere nostris,
Rumpe moras, cursu properans quo moenia cernis.
Fons ibi de medio sedis diverberat auras,
Et mihi largitur vivos haurire sapores,
Atque tibi faciam praecedens limina pandi.



Fictio poetica Audradi episcopi.


[Col. 0017B] Credulus his equidem dictis festinus amici
Explorare locum, cernens sed culmina veni.
Sive fides horret dictu, seu fictio fratris
Fama mox facili sancto me clausit ab imbri.
Vertex cum subito paret de margine bino
Sacrarum tereti fontem circumdare saxo,
Si foret emensus, septem bis redderet ulnas
Candida septeni species fulgebat in ulnis,
Ac totidem mixtas nebulis obduxerat Eurus.
Illic dum frustra duodenis atteror horis,
Tuque domi placidis celares tempora ramis,
Incusare fidem coepi fallacis amici,
Nec desunt lacrymae, cur te praecedere sivi.
Occiduis quoque surgebant jam partibus umbrae,
[Col. 0017C] Vesper et Hesperias ornabat lampade terras.
Cum fletu victos oculos per moenia volvo,
Vocibus his Dominum, votis iterumque reposcens:
O quicunque loci custos rectorque videris,
O dignare sitim misero restinguere tantam!
Mox de sede sacra vox est allata per auras:
Sum rerum custos, sum vivi fontis origo,
Sed sine vase suos mortalibus abnegat haustus:
Sit cui cognoscas talis compacta figura,
Scilicet ut calamis septenis surgat ab imo,
Erigat et summum distinguens ausa cacumen,
Ora quidem totidem colli de vertice flagrant.
O quam gratisonis celebrabat talia verbis!
Demum quid facerem, docuit sermone paterno.
Curre domum, manibusque refer quae mando, miselle;
[Col. 0017D] Aut si pauperies te illud non sinit habere,
Invida seu furtim rapuit de nocte noverca,
Aut si nulla domi mansit spes inveniendi.
[Col. 0018A] Audi consilium, cur his exureris auris?
Huc quidam juvenis, te nocte dieque frequentat,
Et scypho nostris libamina fundit in aris:
Olli nos nostris dedimus viridantia pratis
Tecta, quibus maneat jussus, seu prosit amicis.
Cygnea jamque sibi costinis atria gyrat,
Utitur et claris nostro moderamine lymphis,
Jam seu dives amat pictis recubare tapetis.
Ocius accelerans, illi haec mea dicta referto:
Hospitio sanctam requiem meruisse fideles
Sis memor! o juvenis, nunc et sine fine valeto.
Auribus hoc capiat, tectis te vimine textis
Temperet atque sitim, somnum sub nocte quiete
Sternat, et haerentes recreet per viscera fibras.
Et prima cum luce dies dejecerit umbras,
[Col. 0018B] Molliat argillam, primo vel sole tepescat,
Et nota tornet specie, quam novit abunde:
Obducat cera, ceramque recondat arena,
Innocuos ignes juxta mox collocet illud,
Aequet lance, metalla placet cum pondere librae.
Quae commissa sibi meminit, lucrique memor fit
Per quae pollet ovans, nostris vernantibus aulis;
Ambabus manibus post omnia follibus efflet,
Et vacuet formam cera, repleatque metallo.
Post aliquod spatium, vas testis exuat assis,
Effigiemque novam ferro diffumiget unco,
Concilietque tuis manibus venerabile pignus.
Illud huc tecum veniens deferre memento,
Hoc libabis aquae fontem salientis ad astra,
Insuper et causam reseret quid vase figurem,
[Col. 0018C] Et dubios verbis animos tibi firmet amicis
Interea triplum solvat cum carmine nodum,
Quem poterit fusum reserans ornare metallum
Hunc tibi mente locans. Olli sic pangere mando
In geminae specie lunae distinguitur orbis,
Scilicet obscura claraque fugante tenebras,
Luminis et faciem terras dum vertit ad imas,
Altera pars coelo tenebris obducta tenetur.
Denique bis septem lumen mirabile visu
Evomit in terris glomerata fronte diebus.
Nam, mirum dictu! crescunt dum lumina Phoebae,
Instituere Patres nimium solemnia Paschae.
Sed sursum pallens, ut primum condere lumen
Coeperit, et terris nigra vilescere forma
Ter septem numerant, quos non excedere soles
[Col. 0018D] Sit, sed in his licitum, sanctum solemne requiri.
Quid hic Pascha pium numerus, seu luna figurent
Explicet: et triplum poterit dissolvere nodum.
Hic memor esto, locum juvenis responsa capessant.




[Col. 0017]
LIBER DE FONTE VITAE.



[Col. 0017D] Tum praesens juvenis referens haec ordine jusso,
Jussa refers, agnosco quidem mandata relatis,
Immortale decus Domino, regnumque perenne
Qui mihi dignatur geminas mandare salutes,
Quique dedit vivo faciem perfundere rivo,
[Col. 0018D] Vimineasque domus frondenti tegmine cessit:
Excipit ac nostri scypho libamina voti,
Illius haud dubium nobis praecepta tulisti.
Da, dilecte, manum, mecumque hac nocte quiesce,
Florentemque domum jam nunc fidissimus intra,
[Col. 0019A] Atque sedens animum recreato salubribus undis,
Utere vel stratis somno sub nocte tapetis.
Caetera quaeque refers, aurora teste facessam.
Non meritis indigna tuis tibi gloria crevit.
Tanta, bonus hospes sacro de fonte bibisti,
Namque vales doctis aegrum sanare loquelis
En quaesita manus, quo vis properemus, amice?
Nec fraudabo torum membris, nec pocula labris
Illius aeternum maneat per saecula nomen
Hospitis electi, qui me direxit ad aulam.
Sed cum tanta tibi virtus laudesque manerent;
Miror cur tantis voluisti subdere poenis
Me, qui nil nocui, juvenem sed semper amavi.
Dicere si liceat, placitum culpabo magistri.
Nam quondam placidis caneres cum vocibus odas,
[Col. 0019B] Me ceu dilectum, mulcebas carmine tali:
Consule festinus, propriae, dilecte, saluti.
Te quoque paulatim praecedens limina pandam,
Intra quae saliens fons vivus verberat astra.
Ficta fides placiti rapuit vestigia pacti,
Condictoque loco veniens incognitus horror:
Bisque quaterque vocans Hincmarum, vocibus addo.
Hauribam vacuas crebra de voce loquelas
Aure, tuque fidem velans, responsa negabas.
Altitonans donec me misit partibus istis,
Cunctaque quae retuli, docuit sermone paterno.
Confortare, precor, violet ne cura quietem;
Sit tibi nunc requies, spatio sub noctis opacae,
Et veniente die dictis responsa parabo.
Pallida luciferum sequitur jam filia solis,
[Col. 0019C] O meus Audrade, sospes sis, somnia linquis,
O venerande nimis, sanum me somnia linquunt
Principio lucis, pacti vel temporis hora.
Perfice namque precor multum laudabilis hospes,
Pignus: et exponas missum cum carmine nodum.
Incipe nunc mecum coelestis gratia carmen
Aeterni fontis, ciphri Paschalis, et horae.
Sit regi Domino virtus, laus, gloria semper,
Illius et faciem precibus poscamus uterque,
Sensibus ut nostris aspiret jussa fateri,
Qui tibi differri jussit sua pocula, donec
Aeternum fatearis eum, credasque colasque.



De creatione mundi et hominis, cui Deus infundit vitam.


[Col. 0019D] Incipe nunc mecum coelestis gratia carmen
Aeterni fontis, ciphri paschalis et horae.
Vult etenim sciri, mundi qui tempora ducit,
Pontum, telluremque, polosque creavit, et illis
Aere subtili formam speciemque reducit,
Astris qui coelos, variis animalibus arva,
E grege squammoso fluvios, volucrumque perornat
Aera, post hominem fecit ratione repertum,
Talibus et dictis effatur conditor illum.



Praeceptum a Deo homini primo impositum, sub poena amittendi fontis vitae.


Quaeque moventur in orbe novo, frondentque virentque;
Omnia trado tibi, mihimet tu subditus esto:
Illa tuis vivant, nostris tu condite jussis.
[Col. 0020A] Confero multa tibi, nobis tu pauca rependas,
Unius ut ligni tangas ne mala memento,
Nam te de limo feci, vitaque replevi
Ut semper vivas, si non neglexeris illud:
Et mecum regnes, senio non fractus in aevum.
Quod si de vetita gustaveris arbore malum,
Continuo mortalis eris, captivus et ibis,
Fonsque tibi vitae claudetur cum paradiso.
Nam te qui terrae dominum concedo manere,
Carcere flammivomo, tristi nec torqueo fumo,
Horrisonique canis rabiem non cernere cogo,
Nec feci gelidum tenebris sentire dolorem,
Alterius fugias domini succumbere jussis.
Cujus suggestu, misero si riseris actu.
Quas retuli supra, merito succumbito poenis.



Homo peccans amittit sibi et posteris fontem vitae.
[Col. 0020B]

Eheu! qui primi recinam nunc facta parentis
Qui sprevit praecepta Dei, vitamque reliquit,
Et mortis domino consensit, et intulit orbi
Atque suis natis, omni sobolique sequenti
Quas meruit poenas, domino mereatur iniquo.
Qui vetiti malum ligni porrexerat Evae,
Eva viro, mortem cunctisque sequacibus ambo.
Sic homo cum voluit, vitam pro morte reliquit.
Incipe nunc mecum coelestis gratia carmen
Aeterni fontis, ciphri paschalis, et horae.



Ad quem revocatur a Deo per poenitentiam.


Sed tamen Omnipotens rerum cui summa potestas,
Quem fecit hominem doluit, miseratus et illum,
[Col. 0020C] Dulcibus alloquiis et celsa voce reclamat.
Quo fugis, o factura mei? per devia vallis
Tendis ad ignotas et caeci carceris aedes.
Sulphureasque domos, flammas sine fine vomentes.
Illic mors inimica sedens tua funera sarcit,
Obvia mille tuo praemittens spicula cordi.
Flecte, miser, cursum, quo sol consurgit eoo
Est ubi nostra domus, et vivi fontis origo.
Et septem palmae faciem salientis amictant
Fecundae fructu, quarum non poma putrescunt.
Temperies veris, flores et roscida mella,
Et miranda suos emittunt gramina flores,
Pulchrius in toto verum nil cernitur orbe.
Hoc plangens lacrymansque redi, veniamque preceris,
Et votis exposce tibi pia pocula fontis,
[Col. 0020D] Et fructu palmae peccati vincula solvi:
Namque tuae mortis, tu conscius esse videris.
Haec celebrante Deo clementi carmine verba,
Infelix oculos, gressum nec flexit ad illum,
Sed mortis dominum lethali fonte secutus,
Excepit dignas tanto pro crimine poenas
Hostis ut agnovit revocari carmine vinctum,
Fraude dolos acuit, figitque cacumine culmi,
Mortiferum pomum nexit, calamoque draconem
Extulit, et virga signum pomo colubroque
Ante patrem prolem suam: non intulit illis
Vim, quod sponte sua cuncti periere sequentes.
Sic victor serpens, victorum signa levavit,
Et sibi per campos, urbesque domosque petivit
[Col. 0021A] Et nemora, sculpi simulacra, Deumque precari
Se jussit, hominumque genus sibi subdidit omne.



Mittit Deus ad revocandum hominem prophetas, qui nihil possunt in hac re.


Incipe nunc mecum coelestis gratia carmen
Aeterni fontis, ciphri paschalis, et horae.
Sed Deus aeternus hominem saevire metallo
Indoluit, elegitque viros, quos esse prophetas
Jussit, et errantem docuit revocare parentem.
Hi Domini videre domum, fontemque biberunt
Gustavit palmae fructum, sed nullus eorum,
Vincula nec potuit captivi solvere quisquam.



Christus, fons vitae aeternus, hominem sua morte redimit.


Aequalis Patri donec de virgine natus
[Col. 0021B] Filius advenit, homines retinere labentes,
Et revocare sibi mortis de carcere lapsos.
Ipse quidem praesens Dominus, haec verba salutis,
Eloquio dulci saliens fons, intulit orbi:
Terrigenae quicunque sitim restringuere rivo
Vultis, aeternum cursim contendite fontem.
Unicus ecce Dei fons vitae, jure perenni
Effluo nunc largos vobis sitientibus imbres.
Namque meas hominum quisquis gustaverit undas,
Ultra non sitiet, felix sed vivet in aevum.
Cernitis ecce quidem praesenti corpore natum,
Me Patris aeterni genitum sine temporis hora.
De me, deque Patre procedit Spiritus almus,
Quem septem palmae faciem quae fontis amictant,
[Col. 0021C] Multiplici dono distinctae, mystice signant.
Nam dederam mundo vitam, quam respuit Adam
Humano generi gignens lethale venenum,
Unde fuit totum, mortis tenebrisque pererrat,
Illum qui feci, jam praesens ipse requiro.



Merito exclusum e paradiso.


Eligo namque hominem moriens absolvere letho,
Namque per excessum vitam pro morte reliquit,
Proque suis meritis paradisi perdidit aulam.
Cognitione Dei vacuus, simulacra deosque
Effigiare sibi studuit, dominosque precari.
Hunc ego decrevi, soli mihi subdere colla.
Quid facit? ab furis rapitur deceptus amore,
Utque Deum veneratur eum, cui claustra gehennae
Inferus et flammae, tenebrisque obducta vorago
[Col. 0021D] Atra manet sedes, spirantibus undique flammis.
O factura mei, tristi sub sorte laborans!
Quam feci manibus faciem, vitaque replevi,
Ad me deflectas. Nam qui voco corpore sumpto
Te revocare volens, veni moriturus in orbem
Signifer ille quidem lethi, mortisque repertor
Talibus auditis, furiis accensus et ira,
Artibus insimulat fidis; Sat possumus, inquit.
Cum mater hominum nostro sine numine tantum
Ediderit terris, culpati nescia partus.
Conditor ille potens, coeli qui possidet arcem,
In terris hominem primum quem fecit, adivi,
Disjecique suis clausum quem sepserat aulis,
Et mihi subjeci, et natos, vulgusque nepotum,
[Col. 0022A] Insuper et proprio complevi dogmate mundum.
Me sine nec prolem matres genuere maritis,
Ex quo nostra volens Adam praecepta secutus,
Seque suosque dedit nobis servire parentes:
Legibus his donec pacto quo nescia fractis,
Tantus in orbe puer, nullius criminis haeres
Intrat, et antiquas praesumit frangere leges.
Dum mihi prostratum, quaerit sibi surgere mundum,
Hunc ego ter tentans hominem cognoscere purum
Arte mea volui; heu pulsus dubiusque recessi!
Ergo decet majora virum sentire pericla.
Mors mihi te sociam solito cum foedere jungam,
Qui nisi cognoscat semper quid possit amica,
Esse potest totum revocet per carmina mundum.



Quem mors alloquitur, regnaturum ubique terrarum.


[Col. 0022B] Mors dedit econtra tales de pectore voces:
Foedera si quaeris, tecum sum semper ubique,
Perfice quod gaudes, totus quam suscipit orbis,
Aemulus ille tuus morsu degustet amaro.
Erige, nil tardes, virgam, pomum colubrumque;
Quo lato digne Dominus veneraris in orbe,
Lexque manet, priscos subdens tibi jure colonos,
Illius in faciem victricia signa levato.
Humano qui more nisi tua sceptra sequatur,
Sorte mea calidam divellam corpore mentem.
Tuque potens animam rapies, raptamque tenebis,
Corpus in optata claudetur morte sepultum,
Sic quoque cessabit nostros irrumpere fines.
Dixerat, et daemon, concusso culmine signi,
[Col. 0022C] Audet in aeterno torquendus sulphuris igne
Infestare Dei faciem, pomo colubroque.



Fons vitae restauratur per Christum resurgentem a mortis sepulcro.


Incipe nunc mecum coelestis gratia carmen
Aeterni fontis, ciphri paschalis, et horae.
At patiens Dominus hominum cui cura perennis,
Signa levat contra lignum, pomumque Deumque;
Pro furto pomi sacrum dans in cruce pomum.
Hujus non speciem potuit mors fere nec hydrus,
Moxque fugam caperent, si non vis proxima Christi
Majestasque Dei Leviathan prenderet hamo,
Et natus hominis mortem moriendo necaret,
Qui ponens animam sancto commisit ab ore:
Protinus alma jubet, hostis saevissima colla
[Col. 0022D] Divinis stringi vinclis; torvumque draconem



Portas mortis effringentem.


Jam tormenta premunt suspecta, trahuntque gementem
Ad portas erebi, Dominus quas obruit, atque
Tartara disrupit. Caeci tunc carceris aedes
Lux Deus irradians, evertit luce tenebras.



Et eripientem e faucibus draconis homines.


O nova captivis facies tunc visa Tonantis,
Qui genus humanum rapuit de fauce draconis.
Vincula dissolvit, praedam patrique reduxit,
Armillaeque tetras percussit cuspide fauces,
Posse nec indulsit sanari vulnus apertum
[Col. 0023A] Tunc mortis morsus praedictus voce prophetae [a 1Kb]
Exstitit, et partem rapuit, partemque reliquit.
Primus et ad vitam devicta morte triumphans,
Ter redeunte die, post haec surrexit ab umbris
Christus, et e tenebris lumen resplenduit orbi.
Ut sol post tenebras consurgit luce coruscus.
Condere quem densae nunquam potuere tenebrae.
Sic chaos exsuperans Christus, de morte migravit,
Atque pium celebri cum nomine Pascha sacravit.
Quo transivit enim lux est, et vita perennis,
Dans formam nobis tenebris exsurgere posse,
Si tamen illius celebremus dogmatis horam,
Lumine quam lunae numero signavit et almo.
Inferiora legas, si vis haec carmina nosse.



Explicatio mystica Paschatis et ejus dierum.


[Col. 0023B] Perfice nunc mecum coelestis gratia carmen
Aeterni fontis, ciphri paschalis, et horae.
Nunc audi, frater, quae sit displosio nodi.
In gemina specie lunae distinguitur orbis,
Scilicet obscura, clarique fugante tenebras.
Dicitur hac specie pars terrae, parsque polorum.



Luna hominis figura.


Effigies hominis, manibus plasmata creantis.
Hactenus et terris conversum lumen ad illum
Vertere luna monet, quae dum sua lumina terris
Volvit et ad coelum, tenebris obducta tenetur.
Dat hominis formam, qui dum terrestria quaerit,
Ingenii lumen terras convertit ad imas:
Excipit et vulgi gaudens dum murmure laudes,
[Col. 0023C] Dispectus coelo, tenebris obductus habetur.



Celebratio Paschae prohibetur ante lunam XV.


Interea minimum poterit solemnis haberi,
Bis etenim septem glomerata fronte diebus
Evomit in terris lumen mirabile luna,
In quibus est vetitum sanctum solemne requiri.
Qui duo, quae Christum praecedunt tempora signant,
Ante datam legem primum, sub lege secundum.
Per quae terrigenae peccati pondere pressi
Ingenium vitae sibimet conferre volentes,
Indigni coelo, tenebris mersere senectam,
Morte nec abjecta, meruerunt cernere Pascha.
[Col. 0024A] Sed sursum pallens, ut primum condere lumen
Coeperit, et terris nigra vilescere forma:
Ter septem numerant, quos non excedere soles
Sit, sed in his licitum, sanctum solemne requiri.
Sic lacrymans, primum coelo cum vertere vitam
Coeperit, et terris vilis despectus et esse.
Jam coelo clarus, ter septem supputet illud,
Scilicet in mundo, Christi quo gratia fulget
Tempus: et ex toto conversus corde requirat
Pascha salutiferum, celebri ratione repertum.
Deque tenebrosa saliens caligine noctis,
Transeat ad lucem, Christus quam contulit orbi:
Ut, tribuente Deo, felix per saecula vivat.
Perfice nunc mecum coelestis gratia carmen
[Col. 0024B] Aeterni fontis, ciphri paschalis, et horae.
Auxiliante Deo cujus mihi verba tulisti,
Arcanum fidei reserans, sub nomine Paschae,
Explicui: triplum potuique resolvere nodum.
Marginis et geminas cecini jam forte figuras,
Clara septenis specie qui fulget in ulnis,
Ac totidem mixtis variatur cortice nigro.
Vos quoque jam fudi, venerabile pignus honoris,
Septenis calamis, horis totidemque ter ornans.
Hoc fine quisque sitit, frustra contendit ad umbras
Aeterni fontis, hic est sapientia patris;
Non intrabit enim commercia pectoris atri,
Subdita peccatis nec mens amplectitur illam.
Spiritus ipse Dei, sed qua dignissimus hospes
Expurgans vitiis, septeno munere dotat,
[Col. 0024C] Perpetuoque sibi mensuram dedicat aulam,
Haec sitiens lymphas poterit haurire salubres.
Hoc vas quisquis habet, fontis festinet ad undas.
Hauriat et sacris fundat libamen in aris.
Cursibus aethereis, sonitus fit maximus orbi,
Qui tegit hunc sonito, monuit me sensibus imis.
Haec, Audrade, tibi modulari carmine dulci,
Pignora chara satis, recinas quae saepius oro.
Sic quoque felici tractabis gutture fontem
Quaesitum, longo certamine, dulcis amice.
Maxima dona tibi coelestis gratia confert.
Haec memor esto mei, sacris cum funderis aris,
Obsecro, mi frater, nunc felicissimus esto.




[Col. 0023]
EXCERPTA LIBRI REVELATIONUM Quas AUDRADUS MODICUS scripsit anno Christi 853.
(Apud du Chesn., Script. Rer. Franc., t. II, p. 390, ex ms. cod. eruditissimi viri Jacobi Sirmondi.)



CAPUT VIII.
[Col. 0023D]

Et ecce descendens Dominus, et cum eo omnes sancti. Et sedit in confinio aetheris et aeris. Tunc sol obscuratus est tribus continuis diebus, et luna tribus eisdem noctibus, et nullum radium in hoc spatio fuderunt in terram, cum nulla nube tegerentur. Jussitque Dominus ante se venire omnes principes [Col. 0024D] Ecclesiarum. Qui mox adfuerunt, et adoraverunt. Cumque benedixisset eos, dixit: Cujus culpae est, fratres amantissimi, quod sic atteritur et vexatur haereditas mea, quam redemit Pater sanguine meo? At quidam eorum dixerunt: Domine, culpa regum est. Dixit igitur Deus: Qui sunt hi reges? Non cognovi, non constitui. Responderunt, et dixerunt [Col. 0025A] ei: Ludovicus pater eorum. Dixitque Deus: Ubi est ille? Et adduxerunt eum, et dixerunt: Ecce adest. Et dixit Dominus ad eum: Quare posuisti inter filios tuos tantam discordiam, ut ob hoc tam acriter fideles mei vexentur? Respondit ille, et dixit: Domine, ego putans quod filius meus major Lotharius tibi vellet obedire, et secundum tuam voluntatem Ecclesiam tuam regere, constitui illum loco meo ad regendum populum tuum. Sed postea videns eum in superbia contra te erectum, et nolle acquiescere ut secundum te gubernaret plebem tuam, submovi eum, et parvulum quem dedisti mihi nomine Carolum videns humilem et obedientem, intellexi dona misericordiae tuae in eo esse, et ideo constitui eum loco majoris, ut humilis semper et obediens [Col. 0025B] secundum tuam voluntatem serviret tibi in ministerio gubernationis populi tui. Respondit Dominus, et astantibus sibi dixit: Certe verum dicit, majorem propter superbiam a regno removere voluit, minorem propter humilitatem et obedientiam regnare constituit. Ubi sunt? inquit. Qui protinus adducti sunt ante eum. Et ait Dominus: Lotharius quia dixit, Ego sum, dejiciatur. Carolus propter obedientiam et humilitatem stabiliatur. Quid, inquam, de tertio? Et dixerunt quidam de astantibus: Domine, arma movit in patrem. Cumque gravis sententia de illo jam immineret, alii de astantibus dixerunt: Domine, opus bonum inventum est in eo. Nam licet multi ejus causa de tuo sint absumpti servitio, tamen ille studet ut de alienigenis loco eorum tibi alios acquirens [Col. 0025C] subroget. Et ait ad haec Dominus: Lotharius, quia opus bonum inventum est in eo, stabiliatur et ipse.



CAPUT IX.

Veniant igitur ante me, et inibo foedus cum eis, quod non liceat violari. Tunc jussu Dei adductus est et Ludovicus Italorum rex, filius Lotharii, et statuti sunt hi tres ante Deum. Et dixit Dominus Carolo: Tu puer meus, si humilis et obediens fueris, et permanseris coram me, et Ecclesias meas restitueris in statum suum quo ordinavi eas, et unicuique ordini congruum suae religionis restitueris caput, et ordini unicuique propriam legem tenere feceris, et a rapinis et depraedationibus et ecclesiarum violationibus omnem populum qui tibi committitur cessare [Col. 0025D] feceris, et unicuique homini justitiam servaveris, et corde bono et optimo voluntatem meam semper secutus fueris, ecce do tibi sceptrum regni et coronam: et ut inter te et fratrem tuum Ludovicum Germanorum regem pax sit perpetua, et ipsa, qua partitum est regnum inter vos cum fugarem ante faciem vestram Lotharium, erit divisio regnorum vestrorum, nec tuus in partem Lotharii, nec ejus in partem tuam processus. Et tu, Ludovice, in sermonibus istis eumdem habeas mecum pactum firmatum. Similiter et tu, alter Ludovice, Italorum rex. Et inter vos tres pax perpetua in his verbis et in hoc pacto maneat. Et ob hoc quod mihi in hunc modum servieritis, do tibi, Carole, ut Hispanias, duce beato [Col. 0026A] Martino principe, liberes ab infidelibus, et tuo regno ad honorem nominis mei secundum libertatem fidelium meorum consocies. Nec gens Scytharum, quae regnum tuum immodice affligit, contra te tuumque regnum praevaleat, et falsi fratres ac rebelliones tui regni ante faciem tuam velut fumus ante faciem venti deficiant. Tibique tui filii et nepotes, si hoc pactum servaverint, succedendo feliciter, donec in eo coram me steterint, in regnum succedant. Verumtamen quia Ecclesias de suo statu submovere non timuisti, et propter te tantum malum affligit Ecclesiam meam, scias te sequenti anno in hoc ipso mense qui nunc est, Britanniam venturum, ibique ita ab inimicis tuis dehonestandum, ut (f. add. vix) vivus evadas. Ibique morietur perfidus et [Col. 0026B] nefandus Vivianus, qui non extimuit conculcare nobilitatem Ecclesiarum mearum, abbatem se glorians monasterii beati Martini et caeterorum. Devorabunt enim idcirco carnes ejus ferae silvarum. Similiter et caeteri multi corruent, et tu, ut dixi, difficulter evades. Si quidem noli tunc desperare de recuperanda salute, sed quascunque Ecclesias eo bello deliberavero, restitue in statum suum, et ego tibi omnes alias quae sunt in regno tuo deordinatae, consequenter deliberabo. Vide tu omnimodis ut neque pro aliqua ambitione, aut pristina temeritate, iterum a suo ordine vel statu eas amplius removeas, si pactum meum quod hodierna die tecum pepigi vis inviolabile permanere. Quod si hoc tu non servaveris, nec verba pacti mei tibi se conservabunt. Et tu, Ludovice [Col. 0026C] Germanorum rex, accipe sceptrum regni et coronam hanc in firmamento pacti hujus. Quod si conservaveris, duce beato Paulo principe, erit in gentes quae sunt adhuc infideles apud Germanias felicissima dilatatio tua. Si autem tu hoc non conservaveris, nec pactum meum quod ego tecum pepigi stabile manebit. Tu autem, Ludovice Italorum rex, accipe sceptrum regni et coronam hanc in firmamento pacti hujus. Quod si servaveris, duce beato Petro principe, erit contra gentes quae opprimunt regnum tuum, felicissima extensio tua. Sin autem, mutabitur et istud. Hi enim tres principes, quos duces et adjutores cum exercitibus suae societatis vobis dedi, ab imminenti damnatione mundum suis inaestimabilibus precibus modo eripuerunt. Sine [Col. 0026D] quorum ut ordinavi ducatu et protectione, nulla vestris congressibus cedet prosperitas. Servantibus quoque vobis, ut dixi, pactum hoc, quod hodie solemniter vobiscum pepigi: tunc hi duces et coram me vestram vestrorumque regnorum causam semper peragent, et quocunque, sive ad bellum, sive ad pacem, processeritis, vestri vestrorumque duces optatissimi et invicti protectores erunt. Haec complens Dominus ordinavit in omnibus Ecclesiis principes sive pastores suae bonae voluntatis, dans finem his qui falso vocabulo censentur pastores. Similiter capita plebium universorum Christianorum. Et benedixit mundum dicens: Quia pro iniquitatibus hominum modo quasi jam damnatus omnibus elementis [Col. 0027A] appares, nunc accipe benedictionem meam et esto fecundissimus hoc anno sequenti, ut nulli dubium maneat quin ego his tribus diebus, quibus solis et lunae radii se absconderunt, visitaverim Ecclesiam meam, ejusque causam disposuerim. Factumque est. Et haec percomplens Dominus, ascendit super omnes coelos in dextera Patris. Venit quoque anniversarii dies, et sermo Domini completus est in Carolum et exercitum ejus. Namque Vivianum ab hostibus interfectum devoraverunt ferae silvarum, et multae Ecclesiae ab oppressoribus suis, ut Dominus praedixerat, eo bello sunt deliberatae. Mandaverat hoc legatus Ecclesiarum Carolo regi per Rothbernum quemdam cubicularium regis, et omnem textum narrationis exposuerat: quod rex obedire neglexit, [Col. 0027B] sed inhonestissime a Britannia reversus, non restituit Ecclesias in ordine suo. Quamobrem adduxit Nortmannos in Gallias Deus, qui eas terra marique vastarent, et immanitas omnium malignantium velut ira Dei coepit undique in partem horum regum effervescere. Tunc legatus Ecclesiarum tribus diebus et noctibus continuis, tertio sine cibo et potu, coram Deo permansit, orans ut misereretur populo suo, et non subtraheret inducias datas. Qui iterum flexus ad pietatem misertus est, et utcunque ex parte mitigavit iram furoris sui, sustinens adhuc Induciarum spatium.



CAPUT XV

Et factum est anno 853, hoc est Induciarum nono, [Col. 0027C] tertio mense, iterum evocavit me rex Carolus ad se. Et cum principibus Ecclesiarum, testibus Wanilone, Hincmaro, Amalrico, Leopardulo, venerabilibus archiepiscopis, praesente Christianissima regina Ermentrude, coepit percontari de his omnibus, vel si in aliquo potuissem deprehendi mendacio sciscitari. At ego in sermone Domini iterum illi ut supra scripta sunt omnia enarravi. Qui coepit iterum atque iterum promittere quod infra duos menses sancti Martini ecclesiam, seu caeteras, quae videbantur apertae, in suo ordine restituisset: quod non adimplevit. Sed ad provocandam adhuc iram Omnipotentis, accersivit quemdam diaconum, nomine Burchardum, qui erat e partibus Lotharii regis, et commendavit illi Ecclesiam Carnutensium, ut esset in [Col. 0027D] ea pontifex; ac si nullum in regno dignioris nominis clericum invenire potuisset. Et dixit Weniloni Senonum archiepiscopo, ut eum ordinaret episcopum. Vocavit autem me idem archiepiscopus, et dixit: Scio ad iram Dei provocandam regem nostrum Carolum egisse, ut Burchardum a partibus Lotharii evocaret, et pastorem Ecclesiae constitueret. Nam de eo per universas regni hujus ecclesias . . . . . fama et dictu horribilis divulgata est. Sed si esse posset ut Dei iracundia non provocaretur, quia apud saeculi causam strenuus esse dignoscitur, rogo te omnimodis ut ores Deum, quatenus dignetur tibi ostendere, si esse possit ullo modo, ut secundum ejus voluntatem idem Burchardus fieri mereatur episcopus. [Col. 0028A] Nam ego, si esse posset, satis hoc vellem. Est enim mihi consanguineus. Ago ergo ut moneo, et si aliquid inde dignatus fuerit ostendere tibi Deus, non abscondas a me illud, in fide Dei te obtestor. Cumque orarem solito pro fratrum salute, etiam et pro supradicto negotio, ecce Dominus dignatus est me audire, et descendens de coelo lumine suo circumfulsit me in loco quo eram orans, et dixit: Maledicta dies qua erit Burchardus episcopus. Et haec dicens, in coelum rediit. Unus autem ex angelis qui cum eo venerant, ad dexteram mihi remansit, et ait: Nosti quid dixerit Dominus? Et aio: Domine, apertius scire vellem. At ille dixit: Omnibus diebus, quibus fuerit Burchardus episcopus, stillabit ira Dei super omnes ecclesias usque ad ruinam illarum. Idcirco [Col. 0028B] excommunicando prohibet ordinatorem ejus Altissimus, ne imponat illi manus in benedictione episcopali. Et haec dicens, Dominum secutus est. Ego autem adorans et gratias agens, retuli universa archiepiscopo meo, qui mox scriptum misit oraculum istud regi Carolo. Et ego conventui episcoporum, qui ob hoc Senonas convenerunt, monente jam dicto archiepiscopo, retuli illud. Qui primo quidem noluerunt ordinare episcopum eumdem Burchardum, tam evidens Dei oraculum pavescentes. Sed imperium regis postea, et multorum episcoporum ac principum regni consensus praevaluit, et mense quarto anni Induciarum noni, ordinatus est episcopus. Cujus ordinationem aperte ira Dei mox secuta est, et sequenti mense per totum mundum vento [Col. 0028C] urente percussae sunt vineae, tempestates et tonitrua et pericula coelitus ultra quam dici possit emissa. Eodemque anno Nortmanni per Ligeris alveum ascendentes monasterium sancti Martini Turonense, et basilicam ejus toto orbe venerabilem, nullo obstante, mense nono incendunt. Corpus autem beati domni Martini clerici ejus inde fugientes secum portaverunt in monasterium monachorum quod dicitur Cormaricus, eidem sancto subjectum. Tunc pactum quod pepigerat Christus cum regibus irritum factum est, quia non ad emendationem se ullo modo, sed apertissime ad provocandam super se magis iram Dei omnipotentis converterunt. Idcirco et omnis pax rupta est, et omne malum iterum ceu reviviscens super omnes ecclesias velut intolerabilis [Col. 0028D] maris procella, superinundavit; ut nulli dubium esse posset fideli aut infideli ira Dei coelitus Ecclesias omnes et totum mundum undique et ubique conquassari. Tunc maxima pars legationis meae irrita facta est, et omnis confusio et maledictio coepit superinundare.



CAPUT XVIII.

Audi me, frater. Hic est fons, de quo multo labore et studio edidisti venerabilem librum quem bene titulasti de Fonte vitae. Et dixit mihi doctor: Recognosce scyphum istum: de eo quidem carmina clara in memorato Libro vitae fontis composuisti.



CAPUT XXIV.

Et tunc coepit (Deus Pater scilicet) a principio [Col. 0029A] universa dolendo repetere, dicens: In die, Fili, qua secundum tuam humanitatem resurrexisti a mortuis, postulasti a me omnipotente Patre tuo, omnipotens Fili, mihi per omnia coaequalis, et consubstantialis, et dedi tibi gentes in haereditatem. Et nunc vides quomodo quos redemisti te deserunt, et contra te, qui te cognoverunt et adorare didicerunt, arma tyrannica cum sacramento militari partis adversae sumere non sunt veriti. Ego quidem, Fili, multas inducias, te volente, ut ab hac nequitia poenitendo resipiscerent, pro eis me aeque et te, ac Spiritum nostrum a te meque aeque procedentem, nobisque per omnia coaequum et consubstantialem, exorantibus sanctis tuis illis concessi: quas neglexerunt, et in superbia omnia haec pro nihilo duxerunt. [Col. 0029B] Auxeruntque potius sibi opera nequitiae, et absque [Col. 0030A] ulla poenitentia in eis perdurant. Cumque in hoc crebro ab illis dispectus afficerer taedio, evanginavi gladium meum ut interficerem eos, et quantae infelicitatis essent, ac quantae apud me dejectionis, ostendens, diem sanctissimum et celeberrimum Paschae ritu pagano in medio eorum apud urbem Parisiacam maculari permisi; ut vel sic experirentur mortem sibi instare vicinius, qui Pascha sacrum in celeberrimis suorum locorum basilicis digni celebrare minime viderentur. Sed illi mente superba in suis sceleribus obstinatissime obduruerunt, et ego exsurrexi in ira ut delerem eos omnes. Sed tu continuisti me, et has decennes inducias voluisti illis mecum inseparabilis voluntas ad poenitentiam adhuc dare, etc.




ANNO DOMINI DCCCLVI.
ALDRICUS CENOMANENSIS EPISCOPUS.
[Col. 0029]



[Col. 0029C]
GESTA ALDRICI A DISCIPULIS EJUS SCRIPTA.
(Apud Baluz., Miscellanea historica, tom. I.)



I.

Domnus Aldricus Cenomanicae urbis episcopus, natione patris ex parte Francus sive Saxo, matris quoque ex parte Alamannus atque Bajuvarius. Pater ejus nominabatur Sion, mater quoque ejus Gerildis. Praedictus ergo episcopus regia ex progenie ortus atque aliis nobilissimis parentibus est procreatus. Ab infantia autem cum episcopis enutritus atque ab eis nobiliter et sapienter est instructus; ecclesiasticis quoque disciplinis voluntarie se submittens, ordinabiliter congruenterque est inconnexus. Jam enim duodecim annos habens, a jam dicto patre suo ad palatium deductus est, et glorioso Carolo Francorum regi atque domno Ludovico ejus filio honorifice commendatus, et ab eo est decenter susceptus. Ipse [Col. 0029D] videlicet omnibus bonis moribusque dulcibus ornatus, omnia omnibus factus est, et tam regi quam omnibus ejus optimatibus et regi famulantibus, Domino annuente, placere meruit. Per diem itaque regi et fidelibus suis amabiliter militans, Domino autem nocte et secrete totis nisibus et vigiliis atque orationibus serviens, gratiam divinam meruit assequi. Sed sollicite evenerat ut quandocunque locus ei eveniret, in ecclesia Sanctae Mariae quae est constructa in Aquisgrani palatio secrete psalmos decantaret et orationes faceret. Quadam autem die in praedicta ecclesia Sanctae Mariae in sinistra parte altaris [Col. 0030C] secrete psalmos suos cantans, instinctu divino corde admonitus est ut militiam saecularem dimitteret et Domino solummodo famulari studeret. Ipse quoque adhuc tenerae aetatis erat atque pube tenus. Tunc primo is.. se incipiebat, timens valde ne hoc illi diabolica ex parte suggereretur, obnixe Deum deprecatus est ut, intercessione beatae Mariae, in cujus ecclesia orabat, si divinitus jam dicta voluntas in ejus corde versaretur, manifestum ei pro sua misericordia faceret; sin autem diabolica immissio esset, similiter et hoc illi notum faceret. Totis itaque nisibus et flectendo genua, pectusque tundendo, ante praedictae sanctae Mariae aram deprecatus est ut Domino ex hoc meruisset facere voluntatem, ut diabolus eum seducendi nullum locum haberet. Ipse enim divinitus in [Col. 0030D] antedicta bona voluntate confortatus et firmius subjugatus est et plenius corroboratus. Deinde coepit toto corde rogare Deum ut si diaboli esset exhortatio, recederet ab eo, et si divina esset gratia, pleniter eam secundum Dei voluntatem adimplere meruisset. In hac autem intentione ferme dimidium annum corde angens, angelica et divina confortatione suffultus, ad regem deprecaturus accessit ut saecularem militiam dimittere ei liceret et militiae spirituali se conjungere atque eum Domino famulari permitteret.. Nullo tamen nisi tantummodo uno Deum timenti amico suo et charissimo familiari hoc confessus est, timens quippe [Col. 0031A] ne si hoc sui intelligerent parentes et amici, ei hoc facere minime permitterent. Rex autem, haec audiens, oppido tristatus est, promittensque ei duodecim et amplius comitatus se daturum si hoc dimitteret et in sua militia perseveraret. Ipse vero a rege hoc audiens ait, etiamsi dimidium suum regnum ei daret, ipsam voluntatem propter hoc non dimitteret. Videns autem rex se illum a sua intentione non posse avertere, concessit ei licentiam et locum ubicunque eligeret in suo regno. Tunc ergo ipse, inspirante divina gratia, petivit locum sibi dari in quadam civitate cujus vocabulum est Mediomatricis, quae et alio nomine Mettis vocatur; sibique cum duobus clericis tantummodo postulavit dari praebendam. Rex autem et hoc concessit, et quantum volebat sibi dare spopondit. [Col. 0031B] Tali enim conditione licentia accepta, a rege osculatus est, et ad jam dictam urbem festinando profectus est; ibique amabiliter et devote ab omnibus susceptus, et clericus ab episcopo ejusdem civitatis et cuncto clero divinis benedictionibus decantantibus et hymnis spiritualibus modulantibus confortatus est, et vestimentis clericalibus indutus, et manuum impositionibus ab episcopo et a cunctis sacerdotibus clericali benedictione consecratus, inter seniores fratres est collocatus. Deo igitur ibi totis nisibus die noctuque deserviens, factum est ut multos Domino lucrifaceret. Cantum quippe Romanum atque Grammaticam sive divinae Scripturae seriem humiliter discere meruit, quibus et donante omnium Domino pleniter atque doctissime instructus est. Post [Col. 0031C] duos quoque clericatus sui annos ab episcopo ejusdem civitatis nomine Gundulfo in ecclesia Sancti Stephani diaconus est ordinatus. In ipso igitur gradu tres ferme annos militans mirabiliter et docte quotidie diaconatus sui adimplere certavit officium. Mortuo quoque jam dicto Gundulfo praedicto ordinatore suo, alius episcopus in eadem civitate nomine Drogo, filius Caroli piissimi imperatoris, subrogatus et ordinatus est: qui videns praedicti Aldrici levitae intentionem et studium bonum, quod tam in ministerio suo quam et erga omnes habebat, coepit eum exhortari ut sacerdos efficeretur. Noluit autem jam dictus diaconus Aldricus neque ausus est divinam repellere benedictionem, ad quam saepissime vocabatur a Drogone ejusdem civitatis episcopo et successore [Col. 0031D] jam dicto ordinatori suo, dum nobiliter degebat in diaconatus officio, eligente eum clero et populo presbyter est ordinatus. Ipse autem melius ac melius virtutum pollens actibus, multosque erudiens suis praedicationibus sive bonis exhortationibus, multos et innumerabiles Deo et sanctae Ecclesiae lucrari meruit. Demum quoque eligentibus fratribus, et suadente sive exhortante episcopo suo Drogone, licet coacte, senior cantor ibi sublimatur. In scholis vero in quibus jam magister erat constitutus sapienter multos et innumerabiles in supradictis artibus erudiens, magnum lucrum in sancta Dei Ecclesia facere meruit, imo innumerabiles in jam [Col. 0032A] dictis artibus doctissime erudivit. Videntes igitur eum antedictus pontifex domnus Drogo et cunctus clerus sive populus in jam dictis ministeriis et doctrinis magnum habere studium et multos doctores et magistros nobiles fecisse, in majus eum ministerium, quamvis coacte sublimaverunt et primicerium secundum Romanum ordinem eum esse constituerunt, totumque clerum tam civitatis quam et monasteriorum, sive totius illius civitatis parochiae, ei subditum esse praeceperunt, et magistrum omnium eum constituerunt. Ille enim in his studiosissime Domino serviens, omnibus bonis hominibus amabiliter famulari meruit; eumque cuncti boni ita amabant quasi semetipsos; et quidquid eis imperabat, libenter faciebant. Audiens autem Ludovicus imperator [Col. 0032B] Francorum ejus opinionem, ad se eum vocavit, et in suo palatio, volente vel nolente, eum seniorem sacerdotem suumque confessorem praeesse constituit. Qui et ibi omnibus palatinis bonis placens, ut solitus erat, omnibus omnia factus, ab omnibus honorabatur atque venerabatur. Ita quoque omnes eum diligebant, si fieri potest, quasi semetipsos, ejusque jussionibus in omnibus quasi senioris voluntarie et bono animo obtemperantes erant. Quatuor autem menses cum imperatore in suo palatio nobiliter degens, eique amabiliter serviens, nec ad unum diem licentiam exinde evadendi et in patriam pergendi impetrare valebat. Episcopatum ei quippe quoddam, cujus vocabulum est Cenomanis, eligente eum ejusdem provinciae archiepiscopo Landramno atque [Col. 0032C] comite ejusdem parochiae Rorigone, sive omnibus praefixae parochiae nobilibus hominibus, atque cunctis palatinis, et clero et populo, per baculum Landramni Turonicae civitatis et praedictae parochiae metropolitani jam dictum episcopatum in sua praesentia et eo instigante a Ludovico gloriosissimo imperatore, orantibus cunctis, cura pastorali est commissum; qui et hoc refugiens, et nolens praedictum episcopatum suscipere, omnibus tamen; licet coactus, hortantibus, ipsum sacrum suscepit ministerium. Ordinatus quoque a suo praedicto metropolitano et caeteris nobilibus et sapientibus episcopis in idipsum convenientibus, eligente eum clero et populo in praedicta civitate et in ipsa matre Ecclesia die 11 Cal. Januarii est, anno igitur incarnationis [Col. 0032D] Domini nostri Jesu Christi octingentesimo trigesimo et secundo, episcopus est consecratus. [a 1Kb] Tertio autem die post ordinationem suam jam dictus domnus imperator in suam adveniens civitatem, gratias agens Dominum laudavit quod jam ordinatus erat episcopus. Praedictus ergo pontifex domnum Ludovicum imperatorem cum psallentio et hymnis et canticis sive crucibus et caeteris divinis oraculis benigne et sapienter suscipiens, eumque ad ecclesiam manu tenens et deducens per altaria orando, suis precibus, eum Domino commendavit. Suprascripto igitur imperatori omnibusque suis nobiliter et dulciter famulari studuit, ibique domnus imperator Ludovicus [Col. 0033A] nativitatem Domini nostri Jesu Christi, praefato Aldrico episcopo et suo clero sapientissime et honorifice officium peragente, solemniter celebravit. Octo quoque dies in eadem civitate domnus imperator residens, villam quamdam quae Brogilus et Novavilla nuncupatur cum omnibus ad se pertinentibus, quae dudum inde abstracta et in beneficium data fuerat, per suum praeceptum ei atque Ecclesiae suae sedis sive clericis et domini servis inibi Domino famulantibus jure firmissimo perpetuis temporibus possidendam reddidit.



II.

Praedictus quoque pontifex, in primo pontificatus sui anno, aquam per aquaeductum in praedictam civitatem Cenomanicam, quam nullus hominum ibi [Col. 0033B] antea venire viderat, suo opere et bono ingenio adducere meruit, omnibusque qui antea valde aqua indigebant, nec eam nisi per magnum laborem eatenus habere poterant, sufficientem, auxiliante Domino, habere fecit. Unum siquidem vel duo modia aquae infra civitatem antea emere nemo valebat nisi unum denarium afferentibus eam de Sartha vel de aliquo fonte dedisset, quoniam nec puteum inibi aliquem habebant. Ideo tam chara erat. In ipso quoque anno claustrum ubi sui canonici conversari regulariter et canonice possent aedificare coepit, qui antea nunquam, ut fertur, claustrum habere meruerunt, sed per civitatem huc et illuc vagantes et dormientes et discurrentes, tam in nocte quam in die, per diversa domicilia manere solebant, et propter hoc impedimentum [Col. 0033C] ad officium divinum occurrere, ut decebat, minime valebant; eisque suam domum, in qua manerent, et solarios sive cellaria et alia aedificia, quae ad suum opus habebat, tradidit. Et non in hoc sufficiens erat, sed etiam alias domos per circuitum nobiliter, sicut ad hoc opus decebat construere certavit. Praefatus ergo pontifex fuit vir mitissimus et sapiens valde, lingua eruditus, psalmos omnes per ordinem memoriter retinens, et in eorum sensibus subtilissima exercitatione limatus, lingua quoque in lectione posita, et exhortator omnium bonorum operum, plebique florentissimae salutaria praedicans fidei catholicae et apostolicae, immaculate conservare perenniter sua monita salutaria praedicans, corda fidelium corroborans, orthodoxae fidei aemulator ac defensor [Col. 0033D] fortissimus, paupertatis amator, erga inopes non solum mitis, sed etiam sollicitus, captivorum etiam redemptor, orphanorum quoque et viduarum largitor, necessaria tribuens, amator religiositatis Christianae normae, et religiose volentibus vivere et Dei timorem habere in suis praecordiis dilectio residens; vir vero erat mitissimus atque suavis omnique bonitate ornatus, amator cleri omnisque populi Christiani, tardus ad irascendum, et velox ad miserandum, nulli pro malo malum reddens, neque vindictam secundum meritum tribuens; sed pius et misericors erat omnibus, cunctos attrahens, neminemque dissipans. Magnum gregem adunare in unum et ingens lucrum, adminiculante Domino infra sinum sanctae Dei Ecclesiae [Col. 0034A] tam infra suam parochiam quam et extra facere meruit, et multos Domino lucrari meruit. Fecit igitur praedictus Aldricus pontifex in praescripto claustro recta nova et dupla, in quibus et diversas mansiones ad opus fratrum et ad eorum necessitates procurandas mirabiliter et nobiliter construxit. Insuper et in jam dicto claustro fecit ecclesiam in honore sancti Stephani a novo, quam et in honore praefixi sancti Stephani et omnium sanctorum quinta Iduum Novembris solemniter consecravit; in qua et in ipsa die consecrationis ejus signum apparuit mirabile. Quidam enim sacerdos inibi suos wantos perdidit dum praedictum sacraretur templum; quos quidam clericus inveniens, furtim de ipsa ecclesia nova exportare cupiens, de praedicta Sancti Stephani et omnium [Col. 0034B] sanctorum ecclesia exire non potuit, nec ipsos wantos secum deferre valuit, antequam eos in ipsa ecclesia videntibus multis ejecit, et fuga lapsus evasit. Fecit namque in praedicta ecclesia altaria sex; quorum unum sursum positum in media absida collocatum in honore sanctae Sophiae sacravit, et reliquias Domini nostri Jesu Christi, tam de spongia quam et de sandaliis ejus propriis, in confessione in eo facta collocavit. Fecit quoque atque sacravit jam dictus pontifex in superiori et in dextera parte ipsius ecclesiae aliud altare in honore sancti Stephani, et sancti Vincentii, ac sancti Gervasii, sanctique Privati, sive sancti Quirini, atque sancti Naboris, necnon et sancti Nazarii martyrum Christi, et in eo decenter eorum reliquias collocavit. Fecit namque [Col. 0034C] in superiori et in sinistra parte ipsius ecclesiae tertium altare, atque sacravit in honore sanctae Dei genitricis Mariae, sive sancti Clementis Romanae Ecclesiae episcopi et martyris, et sancti Albini, sancti Amantii ac sancti Arnulphi, seu sancti Martini, atque sancti Clementis primi Metensis urbis episcopi, atque sancti Audoeni, necnon et sancti Martialis, ac sancti Benedicti, et sancti Paterni, et sancti Silvestri, confessorum Domini, et in eo propriis manibus decenter praedictorum sanctorum reliquias in confessione ipsius altaris collocavit. In subteriori ergo parte et in absida ipsius ecclesiae, fecit et consecravit quartum altare in honore sancti Stephani et omnium sanctorum, et in eo sancti Stephani atque aliorum multorum sanctorum reliquias propriis manibus decenter [Col. 0034D] collocavit atque conclusit. In dextera igitur et subteriori parte ipsius ecclesiae quintum fecit altare, quod et consecravit in honore sancti Pauli et sancti Jacobi apostoli et sancti Matthaei apostoli et evangelistae, et in confessione ipsius altaris praedictorum sanctorum apostolorum reliquias propriis manibus decenter composuit atque conclusit. In sinistra et in subteriori parte ipsius ecclesiae sextum fecit altare, quod et consecravit in honore sancti Theodori et sancti Juliani atque sancti Lamberti, martyrum Christi, et in confessione ipsius altaris eorum pignora propriis collocavit manibus.



III.

Anno siquidem incarnationis Domini nostri Jesu [Col. 0035A] Christi octingentesimo trigesimo et quarto, indictione vero tredecima, et anno imperii domm Ludovici piissimi imperatoris vigesimo et secundo, anno vero ordinationis praescripti Aldrici episcopi tertio, praedictam ecclesiam jam dictus pontifex solemniter et decenter dedicavit. In praescripto namque Calendarum die, Turonis metropolis civitate per consensum et electionem Landramni praedictae Turonicae urbis archiepiscopi, sive aliorum episcoporum atque multorum abbatum atque comitum necnon et aliorum innumerabilium prudentium virorum a Ludovico praescripto imperatore, cura Cenomanicae urbis et sollicitudo totius populi ipsius urbis parochiae Aldrico praefato episcopo commissa est; cui omnipotens Deus, suppliciter oramus, una nobiscum tribuat [Col. 0035B] requiem sempiternam et vitam aeternam. Praescripto videlicet anno incarnationis Domini nostri Jesu Christi, undecimo quoque Calendarum Decembris die solemniter consecravit jam dictus Aldricus pontifex absidam matris et senioris civitatis ecclesiae, quam a novo fundavit et mirabiliter ornavit atque fabricavit, in qua et altare mirabiliter fabricatum et compositum construxit. Jam dictam quippe absidam una cum praefato altari consecravit in honore sancti Salvatoris et sanctae Dei genitricis Mariae et sanctorum martyrum Gervasii et Protasii, sed et sancti Stephani; in quo et reliquias sancti Salvatoris et sanctae ejusdem Dei genitricis Mariae, atque de proprio corpore sanctorum martyrum Gervasii et Protasii, sive sancti Stephani in saepedicto altari, propriis manibus [Col. 0035C] decenter collocavit et mirabiliter composuit. Aliam quoque partem praescriptae matris et civitatis ecclesiae, cujus consecrationis dies penitus ab omnibus ignorabatur, in praedicto Domini Salvatoris nostri Jesu Christi nomine et sanctae Dei genitricis Mariae, sanctorumque martyrum Gervasii et Protasii, atque sancti Stephani, reconciliavit atque solemniter dedicavit. In praefata namque ecclesia seniori altaria construxit et a novo fundavit, atque in supradicta die sacravit numero decem: et nomina super ea eorum sanctorum, in quorum memoriis ea consecravit, desuper ascribere jussit; quae et adhuc per singula altaria inserta singillatim et distincte ac diligenter investigantibus reperiri hodierna die queunt. Deambulatoria siquidem sursum per totum in circuitu [Col. 0035D] ipsius ecclesiae fecit, in quibus et altaria quinque nobiliter construxit atque sacravit. Primum enim in dextera et in orientali parte altare in praedictis deambulatoriis positum sacravit in honore sancti Martini et sancti Hilarii, ac sancti Germani sanctique Vedasti, sive sancti Domnoli atque sancti Carilefi et sancti Rigomeri confessorum Christi, et pignora praedictorum sanctorum in eo propriis manibus decenter et ecclesiastico more collocavit. Aliud vero altare in supradicta dextera parte et in eodem deambulatorio in medio positum sacratum in honore sancti Petri et sancti Joannis apostoli et evangelistae atque sancti Andreae, necnon et omnium apostolorum, et reliquias eorum in ipso collocavit altari. In occidentali [Col. 0036A] quippe parte ipsius ecclesiae, in ipso solario fecit atque sacravit altare in honore omnium sanctorum, in quo et multorum sanctorum pignora propriis collocavit manibus. In sinistra autem parte ipsius ecclesiae et in sinistro deambulatorio in orientali parte fecit et consecravit altare in honore sancti Dionysii et sancti Laurentii, ac sancti Remigii sanctique Medardi, seu sancti Bonifacii et sancti Rustici, necnon et sancti Eleutherii martyrum et confessorum Christi, et eorum reliquias in ipso propriis manibus collocavit altari. In praedicto videlicet sinistro solari et deambulatorio in medio aliud fecit et sacravit altare in honore sanctae Dei genitricis Mariae ac sanctae Anastasiae sanctaeque Caeciliae, necnon et omnium sanctarum virginum, et pignora sanctarum [Col. 0036B] virginum in eo multa propriis collocavit manibus. Deorsum quoque et in dextera, sive orientali parte praefatae ecclesiae fecit et consecravit altare in honore sancti Ambrosii et sancti Benedicti, sanctique Gregorii, ac sancti Augistini sive sancti Juliani atque sancti Hieronymi, necnon et sancti Vigoris Christi confessorum, et eorum in eo decenter et ecclesiastico more collocavit reliquias. Extra chorum scilicet et in dextera parte ipsius ecclesiae fecit et consecravit altare in honore sancti Georgii et sancti Felicis, ac sancti Symphoriani sive sancti Sixti atque sancti Tiburtii, sanctorum quippe Marcellini et Petri, et eorum in eo decenter collocavit reliquias. In sinistra namque et in orientali parte ipsius ecclesiae fecit et sacravit altare in honore sanctae Scholasticae [Col. 0036C] et sanctae Agnetis ac sanctae Luciae, atque sanctae Lodesindae, sive sanctae Afrae, sanctaeque Geretrudis et sanctae Aldegundis, virginum Christi, et in eo earum reliquias propriis decenter collocavit manibus. Extra chorum autem in sinistra parte ipsius ecclesiae fecit et consecravit altare in honore sanctae Agathae et sanctae Felicitatis ac sanctae Sabinae sanctaeque Euphemiae sive sanctae Perpetuae atque sanctae Brigidae, necnon et sanctae Genovefae, virginum Christi, et earum in eo decenter propriis manibus collocavit reliquias. In media quoque Ecclesia fecit altare in quo et crucifixum Domini nostri Jesu Christi auro et argento mirabiliter fabricatum erexit, et ipsum altare in media ecclesia positum in honore sanctissimae Trinitatis in eo decenter propriis collocavit [Col. 0036D] manibus. Antedictus igitur Aldricus Cenomanicae praefatae urbis episcopus anno incarnationis Domini nostri Jesu Christi octingentesimo trigesimo et quinto, et anno imperii piissimi Ludovici imperatoris vigesimo et tertio, anno siquidem ordinationis suae tertio, indictione quatuordecima, undecimo vero Calendarum Juliarum die solemniter consecravit occidentalem partem saepedictae matris et Cenomanicae civitatis senioris ecclesiae, quam et a novo fundavit et mirabiliter ornavit, ad effectum quoque usque perduxit: in qua et altare fecit in honore sancti Joannis Baptistae, quod et insuper dicto Calendarum die in honore sancti Joannis Baptistae solemniter consecravit, et praedicti sancti Joannis Baptistae sive aliorum [Col. 0037A] multorum sanctorum reliquias propriis manibus in eo decenter collocavit. Aliud ergo in dextera parte ipsius occidentalis partis ecclesiae fecit altare et in praescripto die consecravit in honore sancti Christophori et sancti Hippolyti atque sancti Saturnini, martyrum Christi, et eorum reliquias in confessione ipsius altari propriis decenter collocavit manibus. In sinistra namque parte ipsius occidentalis partis senioris ecclesiae in suprascripto Calendarum die tertium consecravit altare in honore sancti Victurii et sancti Victuri, ac sancti Brixii, sanctique Arvei, atque sancti Baumadi, seu sancti Almiri, seu sancti Ulfacii et sancti Juliani primi ipsius urbis episcopi, atque sancti Turibii et sancti Pavacii, necnon et sancti Liborii, confessorum Christi, et eorum reliquias [Col. 0037B] propriis manibus decenter in supradicto collocavit altari. Praescripto namque undecimo Calendarum Juliarum die, antedictus Aldricus pontifex est de utero matris suae natus, cui omnipotens Deus assidua intercessione praedictorum sive omnium sanctorum tribuat vita aeternaliter una cum eis frui sempiterna. Amen.



IV.

Dedit quippe praefatus Aldricus pontifex villam quamdam canonicis suis, cujus vocabulum est Buxarias, cum omnibus ad se pertinentibus, una cum silva cujus vocabulum est Felicionis, de qua et plenius praedicti canonici eorum mererentur habere stipendia, et delectabilius Domino famulari, sive pro imperatore antedicto Ludovico et conjuge sua Judith, [Col. 0037C] sed et pro liberis regalibus, sive pro universo exercitu eorum, atque pro saepedicto Aldrico ipsius urbis episcopo orare certatim studerent, et delectabilius sive studiosius eis Domino militare delectaret. De praefixa videlicet villa censuit, atque suis successoribus contestando in suo privilegio quod de eadem villa praedictis canonicis suis fecit adjuravit ut fratres et canonici Cenomanica in urbe degentes haberent plenam refectionem in undecimo Calendarum Januariarum die, quando mater et civitatis ecclesia senior Cenomanica in honore sancti Salvatoris et sanctae ejusdem Dei genitricis Mariae et sancti Gervasii et Protasii sive sancti Stephani est a jam dicto Aldrico episcopo solemniter dedicata. Similiter censuit ut de praefata villa plena praedictis fratribus et [Col. 0037D] canonicis undecimo Calendarum Januariarum die fieret plena refectio; in quo die et saepedictus Aldricus in praescripta civitate et in praefata ecclesia est canonice et solemniter a nobilissimis et doctissimis atque sanctissimis episcopis pontifex ordinatus. Similiter censuit ut in undecimo Calendarum Juliarum antedictis canonicis et Dei servis de praefata villa fieret plena et optima refectio, in quo die et praefixus Aldricus episcopus est de utero matris suae natus, atque occidentalis pars praescriptae matris et civitatis ecclesiae ab eodem pontifice est solemniter dedicata. Similiter in assumptione sanctae Dei genitricis Mariae, quae est decimo octavo Calendar. Septemb. die, in cujus honore praefata ecclesia a sancto Juliano [Col. 0038A] sacrata fuit, cujus consecrationis dies ab omnibus penitus ignorabatur, sed modo renovata et reconciliata sive consecrata est in honore praedictae sanctae Dei genitricis Mariae seu sanctorum Gervasii et Protasii sive sancti Stephani solemniter et canonice in praescripto Calendarum die a praefixo Aldrico episcopo, constituit fieri et plenam refectionem jam dictis Dei servis ministrari. In his quoque praedictis quinque festivitatibus censuit ut praedicti canonici et Dei servi acciperent de praefata villa de pane optimo per singulos praedictarum festivitatum dies modios quatuor, arietes optimos sex, et de vino optimo modios duos, et de potione optima modium unum, et caetera, sicut in ejus testamento quod de eadem re fecit, continentur inserta.



V.
[Col. 0038B]

In ipso ergo ordinationis atque consecrationis praescriptae matris et Cenomanicae civitatis ecclesiae anno primo virtutes in supradicta ecclesia apparuerunt multae, videntibus Domino insigniter tribuente multis. Quidam enim claudus et utrisque pedibus debilis in praefata ecclesia ad vespertinalem synaxin adveniens, dum fratres Domino vota persolverent et officia vespertina peragerent, utrisque pedibus restauratus ac sanatus multis videntibus fuit, ita vero pristinum recipere meruit gressum quasi nunquam claudus ac debilis fuisset. Alius siquidem ad matutinalem synaxin veniens, qui mutus ab ortu nativitatis suae et surdus erat, dum canonici ac Dei servi in jam dicta sancti Salvatoris et sanctae [Col. 0038C] Dei genitricis Mariae, et sanctorum martyrum Gervasii et Protasii, atque sancti Stephani ecclesia devotissime matutinalem peragerent synaxin, tam auditum quam et locutionem inibi pleniter recepit, et ita loqui ac audire meruit ceu nunquam surdus ac mutus fuisset. Sequenti namque tempore quidam caecus veniens in jam dictam ecclesiam, dum missa a saepedicto Aldrico episcopo et a suis consacerdotibus sive reliquis ministris devotissime peragebatur, visum Domino largiente recipere in supradicta ecclesia meruit plenum et ita videre veluti nunquam caecus fuisset. Alius ergo plenus daemonio, qui graviter a diabolo vexabatur, et saepe tam in ignem quam et in aquam sive in reliqua pericula se demergere volebat, qui et multis funibus constrictus atque [Col. 0038D] colligatus erat ne aliquem laedere posset, in supradictam ecclesiam ad matutinalem synaxin adveniens, dum ibi a Dei servis ibidem constitutis et a jam dicto episcopo divina peragebantur intensissime officia, a daemonio curatus et pleniter sanatus est ceu nunquam a daemonio vexatus esset. Alia quoque innumerabilia signa in suprascripta ecclesia et in antedicto primo ordinationis, consecrationis, sive reconciliationis suae anno, necnon et in subsequentibus annis, innumerabilia multis apparuerunt videntibus signa, quae propter prolixitatem sive propter taedium lectoris atque auditoris hic non inseruimus; quae tamen tanta sunt in ejiciendis daemoniis, in recipiendis gressibus, in reddendis auditibus, [Col. 0039A] et reparandis visibus, sive in reliquis Dei beneficiis quanta, ut reor, duo vel tres quaterniones minime capere valerent. Alii autem infirmi tam de febribus quam de aliis infirmitatibus in suprascripta ecclesia innumerabiliter multi, Domino largiente, sunt sanati, atque pristinam sanitatem recipere et plenam meruerunt adipisci salutem.



VI.

Antedictus enim domnus Aldricus, praefatae urbis episcopus, quando in praedicto quinto Iduum Nov. die a largitatione domni Ludovici piissimi imperatoris, per consensum et electionem multorum nobilium virorum, sicut supra dictum est, accepit jam dictum episcopatum, quidam aemuli sanctae Dei Ecclesiae et sui intimaverunt atque firmiter protestati sunt praefixo [Col. 0039B] domno Ludovico imperatori quod abbatia Sancti Vincentii non esset de jure antedicti episcopi, sed fiscus saepedicti domni Ludovici imperatoris esse debebat. Domnus igiter Ludovicus imperator ad hoc inquirendum atque veraciter investigandum suos strenuos et fideles misit missos, qui hoc inquirerent si fiscus esse debebat, an de jure et dominatione antedicti episcopi esse deberet. Aldricus vero in hoc valde angebatur, tristabaturque, quod tali occasione a jure et dominatione saepedicti episcopii jam dicta abbatia sancti Vincentii perdita et injuste ablata fieret. Non enim habebat ibi cognitos homines, nec ipsam rem cognoscebat; sed Dominum obnixe deprecabatur ut sua negligentia ipsa abbatia Sancti Vincentii de jure praedictae Ecclesiae perdita [Col. 0039C] nec alienata fieret. Quem nempe Dominus in hoc exaudivit, et oppido illum consolatus est; et ipsas res adminiculante Domino evindicare meruit, et ad jus suae sedis ecclesiae jure firmissimo retinere, licet in ipso die introitus sui, quando primo in festivitate sancti Martini in ipsam civitatem Cenomanicam est ingressus, ipsa inquisitio facta fuisset, ubi et testes habuit qui ad jus sui praefixi episcopatus ipsam abbatiam testificaverunt atque confirmantes dixerunt quod sub dominatione et jure praefati episcopatus esse deberet. Privilegium ergo quod domnus Domnolus de praefata abbatia fecit quando praefatum monasteriolum et jam dictam Ecclesiam de rebus suae sedis Ecclesiae ditavit, ipso tempore minime invenire quivit, quod ei tunc absconditum fuit. Sed [Col. 0039D] posteaquam illud jam evindicatum et per praeceptum confirmatum monasteriolum habuit, ipsum privilegium Domino adminiculante invenire et adipisci meruit. Idcirco in hoc opusculo praedictum privilegium nobis inserere placuit; ut si, quod absit, futuris temporibus de saepe jam dicta abbatia aliqua quaestio orta fuerit, et praefatum privilegium aliqua machinatione aut malo ingenio aliquis occultare vellet, in hoc opusculo exemplar ejus inveniretur, cum quo et solatium fideles ejusdem sanctae Dei ecclesiae haberent, qualiter ipsa abbatia nunquam a jure et dominatione praefatae ecclesiae perdita fieret. Similiter et privilegium quod jam dictus domnus Domnolus de colonica ad ecclesiam Sancti Vincentii [Col. 0040A] et ad opus fratrum ibi degentium cum consensu suorum canonicorum atque aliorum tam episcoporum quam et aliorum nobilium virorum fecit hic inserere placuit.



VII. Exemplar privilegii et traditionis quam domnus Domnulus de villa Tricione et de Fraxinido, sive villula nomine Debuc, atque de aliis villulis sive rebus ac territoriis suae sedis ecclesiae in die dedicationis saepedictae Sancti Vincentii ecclesiae ad ipsam ecclesiam fecit.

Domino venerabili Ecclesiae Cenomanicae clero Domnolus episcopus.

Congruum nobis fuit ut votum desiderabile in charitatis vestrae notitiam poneremus; quia si consensus vester desiderium cordis nostri decreta adverterit, [Col. 0040B] credimus nullius nullo unquam tempore contrarietate a nobis pariter firmata posse convelli, cum pro salute populi, velut custodiam civitatis, reliquias domni ac venerabilis sancti Vincentii martyris intercedente praesumptione ausi fuerimus deferre, cum Dei adjutorio et vestro, eidem loco dignitatis ereximus in culmine, ita petimus ut nostro pariter ditetur et munere; et si sensus vester in nos contulerit claritatem, hanc paginolam donationis vestro quaesumus ut firmetur robore. Dono ergo in ipsius domni Vincentii honore donatumque esse volumus villa cognominante Tricione, quam Abundantius visus est quondam tenuisse, per loca designata ad Confluentes usque Bucias defluit in Indua usque termino Proliacense, subjungente ad se [Col. 0040C] adjacentia Saturniacinse, inde pervia Saturniacinse pervenit ad vuacta usque campo Daulfo, deinde a broialo Censurio usque ad domum Merae, inde ad campum Locogiacinse pervenit ab ipso Tricione, cum id quidquid Mallaricus Diaconus noster tempore vitae suae usufructuario possidere videtur, cum agris, pratis, pascuis, silvis, aquis aquarumve decursibus, cum mancipiis his nominibus, Leudomado cum uxore Leudomalla et infantulum Litomeri, Leudolfo, item Leudolfo, Chariobandi, Vinoflede, et Mogiane, gregi equino quem Allomeris intra terminum ipsum commanens custodire videretur. Idemque et villa Fraxeneto, quam bonae memoriae Ap. Presbyter tenuit, cum broialis Marcelliacensis, cum vineis, silvis, pratis, pascuis, aquis aquarumque decursibus, [Col. 0040D] cum accolis decem commanentibus in rem Ecclesiae. Quicunque opportuni ad domum ipsam fuerint, quos per ad signationem Leudorico defensore perceperit possidendos, cum mancipiis his nominibus Lanvoneto, Fredulo cum uxore Taligia, Sesulfo, Castino cum uxore Leudomalla et filio Leudoghisilo, cum filia Childegunde, Puppa cum filio suo Populonio, cum Leudomundo et Leudomanda cum libertis omnibus praedicti presbyteri. Pari modo et locello ad Buccis, quem de Eutelio presbytero accepimus, cum mancipia qui ibidem excolere videntur, pratum intra vinarium supra ripa Sarthae secum quem Abundantius vel actores Ecclesiae visi sunt tenuisse, Chyldigisilo puero, cum armento pecorum quem ipse [Col. 0041A] custodire videtur, et campo adjacente ad memorato prato quem nostro opere fecimus, Sescismundo cum uxore sua Wiliare. Haec omnia quidem per hanc paginam donationis, quam Aunulfo diacono praerato unanimiter rogavimus conscribendam, constat delegasse, nuncupata basilica habeat, teneat, possideat, quicunque loci ipsius dignitatem perceperit, jure haereditario perpetualiter sibimet vendicet possidendum. Si ullo unquam tempore aut pontifex civitatis aut quaelibet persona a nobis donata vel tradita de dominatione basilicae ipsius abstrahere voluerit, induat maledictionem pro benedictione, et Domini nostri Jesu Christi vel omnium sanctorum martyrum incurrat offensam, et voluntas nostra perpetim, auxiliante Domino, capiat firmitatem, Ans Juliani [Col. 0041B] legis indetamentionem.

Actum Cenomanis civitate, anno XI regnante domini nostri Chilperici regis pridie Nonas Martias. + Domnolus peccator subscripsit. Germanus peccator, rogante clero Cenomanis, subscripsit. Dinamus peccator consensit et subscripsit. Drauscio presbyter subscripsit. Injuriosus peccator subscripsit. Meterius presbyter consensum nostrum subscripsi. Populonius presbyter consensi et subscripsi. Alloveus presbyter consensum nostrum subscripsi. Setrius peccator consensi et subscripsi. Leudoveus presbyter subscripsi. Daunaredus presbyter consensum nostrum subscripsi. Frigimodus presbyter, Ursicinus diaconus consensum nostrum subscripsimus. Census diaconus consensum nostrum subscripsi. Romolus [Col. 0041C] diaconus consensi et subscripsi. Daddus diaconus consensum nostrum subscripsi. Noxus diaconus subscripsi. Seuvovechus diaconus consensi et subscripsi.



VIII. Item exemplar quod dominus Domnolus de villa Canon per consensum canonicorum suorum ad ecclesiam Sancti Vincentii fecit.

Anno XX regni Domini nostri Chilperici gloriosissimi regis, pridie Nonas Septembris, ego Domnolus in Christi nomine episcopus cum evocassem domno et fratri meo Audoveo episcopo Andegavae civitatis visitare sanctis liminibus patroni peculiaris mei Victorii episcopi imo et solemniter ipsius celebrassem, cum consensu omnium fratrum meorum [Col. 0041D] presbyterorum, quia ante tempus testamentum meum condidi et in ipsam voluntatem meam adhuc non complevi, quod meum conscriptum videtur volo in omnibus conservetur, et haec paginola plenum capiat opto robur. Dono basilicae sanctorum Vincentii et Laurentii, quam meo opere construxi et aedificavi pro salvatione civitatis et populi collocavi colonicam cognominatam Cannono, cum agris, pratis, pascuis, silvis, aquis, aquarumve decursibus, et mancipiola duo Waldardo cum uxore sua vel infantibus eorum qui ibidem nunc commanere videntur, ab hodierno die praedictus Abbas antedicti loci ad stipendia fratrum nuncupatae basilicae faciat revocare, et tamen post obitum meum, quando Deus jusserit, [Col. 0042A] qui praesens fuerit ordinatus de loco praefato commemorationem meam annis singulis adimplere procuret. Ideo tibi, Niviarde diacone, ac defensor nostrae ecclesiae, indico atque jubeo ut hoc tua traditione, sicuti nunc a dicta ecclesia possidetur, cum omni soliditate vel adjacentia Suolevo abbati facias consignari. Hoc vero inserendum rogavi, ut qui voluntati meae obvius esse voluerit, maledictionem illam incurrat quem Propheta in psalmo CIX decan tavit, et praesens pagina maneat inconvulsa, quam pro rei veritate manu propria subscripsi et domnis et fratribus meis muniendam rogavi Domnolus peccator subscripsi. Audoveus peccator subscripsi rogante domno Domnolo episcopo. Theodulfus peccator subscripsi. Aimulfus presbyter subscripsi. Leudoricus [Col. 0042B] presbyter subscripsi.



IX.

Placuit etiam in hoc opuscolo exemplar praecepti quod jam dictus Aldricus a domno Ludovico piissimo imperatore, quando res de saepe dicta sancti Vincentii abbatia et ipsam abbatiam adjudicare et adipisci meruit.

Hoc praeceptum (Vide Patrologiae tomo CIV, col. 1217, inter Ludovici Pii Diplomata).



X.

Similiter in hac scedula vel in hoc libello inserere placuit exemplar praecepti quod supradictus domnus Aldricus de villa quae Brogilus vel Novavilla nominatur cum omnibus ad se pertinentibus tam villulis quam manicipiis, sive reiculis atque forestibus, [Col. 0042C] necnon et omnibus ad eas juste pertinentibus accipere meruit; ut, si necesse fuerit, hoc exemplar futuris appareat fidelibus praescriptae Ecclesiae, qualiter omnibus notum sit supradicta causatio.

(Vide ubi supra, col. 1218.)



XI.

Insuper in hoc opusculo inscribere libuit exemplar praecepti quod saepedictus Aldricus de nonis et decimis vel restaurationibus ecclesiarum sive de censibus tam monasteriorum quam cellularum et villarum quae largitione regia vassalli dominici adipisci, licet injuste et contra canonicam auctoritatem, meruerunt. Nam oblatio fidelium ab episcopis [Col. 0042D] et ministris eorum secundum canonicam institutionem dispensanda et gubernanda est, non a laicis et saecularibus hominibus; quoniam qui hoc facere ex saecularibus vel laicis hominibus praesumpserint, sub anathematis nomine a sanctis Patribus districte feriuntur. Illis quoque hoc valde cavendum est, ne pro temporalibus hujus saeculi a deliciis coelestis regni perpetuo alienati, quod absit, fiant.

(Praeceptum de quo agitur vide ubi supra, col. 1219.)



XII.

Placuit etiam in hoc scripto inserere exemplaria praeceptorum quae praefatus domnus Aldricus, saepedictae urbis episcopus, de monasteriolo Sanctae Mariae quod est situm intra murum civitatis et fluvium [Col. 0043A] Sarthae accepit, quod etiam domnus Ludovicus piissimus imperator propter amorem Dei et reverentiam sanctorum sive propter dilectionem et amorem praedicti Aldrici suprascriptae urbis episcopi ad matrem et civitatis seniorem ecclesiam potestative et legaliter tradidit. Quam antedictus domnus Aldricus in honore Domini nostri Salvatoris Jesu Christi et ejusdem genitricis Mariae sive sanctorum martyrum Gervasii et Protasii atque sancti Stephani renovavit, solemniterque consecravit atque reconciliavit, congregatis scilicet episcopis atque sacerdotibus multis nobilibus sive reliquis Christi et sanctae Dei Ecclesiae ministris, cum consensu videlicet absentium multorum et innumerabilium nobilium episcoporum praedictam matrem ecclesiam in [Col. 0043B] supradictorum memoriis consecrare solemniter ac studiosissime meruit. Primo siquidem hoc accepit praeceptum, quoniam putabat quod praedictum monasteriolum donatio regum et fiscus esset imperatorum. Sed postquam invenit traditiones et precarias sive privilegia et strumenta multarum chartarum investigario sive armario praedictae ecclesiae, qualiter praefatum monasteriolum Sanctae Mariae ad jam dictam matrem et civitatis ecclesiam a Deo devotis et liberis atque nobilibus utriusque sexus hominibus traditum fuerat, aliud inde accepit praeceptum, sicuti in eo continetur insertum. Idcirco hoc facere studuit ut si, quod absit, futuris temporibus aliqua ex hoc causatio orta fuerit, et praedicta praecepta aliquo ingenio ablata vel perdita fuerint, [Col. 0043C] exemplaria amborum in his reperiantur schedulis praeceptorum, et in hoc inveniantur inserta libello, quatenus ex hoc procuratores jam dictae sedis ecclesiae, si necessitas fuerit, adjutorium et recuperationem habere valeant.

(Vide ubi supra, col. 1255 et 1256.)



XIII.

Hic est inserendum item exemplar praecepti quod saepedictus domnus Aldricus de rebus et de monasteriolis sive cellulis atque vicis, necnon et villulis sigillatim nominatis sub emunitatis tuitione et gubernatione suae sedis ecclesiae, quam reaedificavit, et quasi a novo restruxit atque inmelioravit, immajoravitque, et in honore sancti Domini Salvatoris et beatae ejusdem Dei genitricis Mariae atque sanctorum [Col. 0043D] martyrum Gervasii et Protasii sive sancti Stephani solemniter consecravit, et praeceptum istius exemplaris a domno Ludovico piissimo imperatore percipere meruit, sicut in eo continetur insertum. Ita etenim in eo habetur scriptum.

(Vide ubi supra, col. 1257.)



XIV.

Praedicta quoque praecepta in hoc opusculo ideo inserere placuit ut, sicut dictum est, si futuris aut modernis de supradictis rebus aliqua quaestio orta fuerit, exemplaria antedictorum in hoc libello inveniantur inserta praeceptorum; quatenus per ea fideles suprascriptae ecclesiae et rectores atque gubernatores ejusdem ex his exemplariis adjutorium habere [Col. 0044A] queant. Nonnulla etenim alia praecepta praefatus domnus Aldricus jam dictae urbis episcopus accipere pro firmitatis causa studuit, quae in his schedulis propter prolixitatem vel fastidium audientium vel legentium, sive taedium scribentium, inserere minime libuit.



XV.

Praedictus quoque Aldricus, saepedictae urbis episcopus, collegit quaedam capitula canonum valde utilia et necessaria, quae a suis consacerdotibus saepissime legenda sive memoriae commendanda tribuit. Ex quibus enim canonibus atque edictis Patrum praefata capitula strictim colligere curavit, in suo prooemio continetur insertum. Primo vero collegit capitula nonnulla ex duodecim conciliis sive ex decretis Romanae [Col. 0044B] sedis episcoporum, quorum praefationem in prima fronte praedicti operis valde utilem posuit. Demum quoque quae sequuntur ex aliis collegit canonibus atque dictis Patrum diversarum provinciarum, atque nonnulla ex his cum aliis sanctissimis et doctissimis episcopis in synodis pariter sanxit, sive ex capitulis Christianissimorum imperatorum, in synodis episcoporum decretis tam tempore Pippini quam et Caroli sive Ludovici, sicut in praefationibus ipsius libelli a diligenter investigantibus inveniri potest. Saepedictus quoque Aldricus episcopus fecit tugurium, quod et ciborium nominatur, super altare seniori, quod est sacratum, ut praefixum est, in honore Domini Salvatoris et sanctae Dei genitricis Mariae atque sanctorum martyrum Gervasii et [Col. 0044C] Protasii sive sancti Stephani necnon et simul in veneratione et honore omnium sanctorum. Ipsum enim ciborium auro et argento mirifice, sicut hodie apparet, fabricare studuit; in quo et cennas argenteas et deauratas desuper configere praecepit, sicut hactenus a conspicientibus praedictum opus videtur. Hinc namque fecit in loco in quo olim canes et meretrices sive latrones habitare solebant monasterium supra fluvium Sarthae milliario et semis a jam dicta urbe distante in honore sancti Salvatoris et sanctae Dei genitricis Mariae et sanctorum martyrum Stephani, Gervasii, et Protasii, atque omnium sanctorum, in quo et dormitorium novum decenter compositum fecit, et in ipso dormitorio absidam in orientali parte mirifice construxit, et in ea altare [Col. 0044D] construxit et erexit; ipsam vero absidam, una cum praedicto altare in die IV Iduum Septembris una cum suis reliquiis in honore sancti Benedicti confessoris praecipui solemniter consecravit; et ubi antea latratus canum et ululatus pauperum qui a latronibus inibi inhabitantibus exspoliabantur resonabant, ibi hymnos angelicos et propheticos sivae caeterarum divinarum Scripturarum laudes decantare et resonare die noctuque Domino constituit. Fecit quoque in ipso monasterio refectorium novum et nobiliter compositum, et caetera officina fratrum, tam cellaria quam et alia officina mirabiliter et decenter construxit et regulariter ordinavit, monachisque ad inhabitandum contradidit. In ipso ergo loco Calend. [Col. 0045A] Maii fundamenta ecclesiae et claustri coepit ponere et construere; in quo opere mira et magna virtus Dei est declarata, quia quae in duos aut tres annos minime putabant esse consummata, in quatuor et quinto dimidio mensibus, Domino adminiculante, consummatum est, id est, a Cal. Maiis usque XVI Cal. Octobris; in quo Calendarum die et ipsa ecclesia est consecrata, et ipsi monachi in dormitorio inibi novo coeperunt dormire, et in refectorio inibi novo manducare, quae nullo modo fieri potuissent nisi Domini misericordia et ejus magna virtus hoc operata esset. Unde et ipse laudatur, qui hoc praestare et concedere atque divinitus operari dignatus est; cui est honor et gloria in saecula saeculorum. Amen.



XVI.
[Col. 0045B]

In praedicto itaque monasterio ecclesiam mirifice et ordinabiliter compositam a novo construxit, in qua et quatuordecim altaria erexit, et ea in memorias et nomina atque honores eorum sanctorum dedicavit et consecravit, et eorum pignora in eis collocavit, quorum nomina super ea hactenus adscripta esse videntur. Ipsam ergo ecclesiam, ut praefixum est, in honore Domini Salvatoris et sanctae ejusdem Dei genitricis Mariae, sive sanctorum martyrum Gervasii et Protasii atque sancti Stephani, necnon et simul in honore omnium sanctorum solemniter decenterque in die XVI Calend. Octob. consecravit. Dum ergo consecratio praedictae ecclesiae a jam dicto episcopo et a suis ministris praeparabatur, mira res [Col. 0045C] et minime celanda accidit. Venit quoque quidam homo, nemine movente hominum aut vocante, sed divina clementia inspirante compunctus, nomine Salahardus, nobilis genere, ad praefatum locum et ad jam dictum episcopum, et ad ipsam congregationem, qui dixit se velle suum tradere proprium ad eamdem devotionem et ad praefixum locum et suos filios binos ad supradictam ecclesiam tradere servituti, ut et ibi, si Domino placuerit, monachi fierent, et cunctis diebus vitae illorum inibi Domino deservirent. Quod ita post consecrationem supradictam peractam, Domino annuente, factum est. Tradidit itaque praefixus vir, multis nobilibus coram astantibus, praefixo episcopo una cum suis sacerdotibus et monachis supra praescriptum altare sancti Salvatoris votum [Col. 0045D] ejus suscipientibus de proprio suo quantum, ut reor, cum mille solidis argenti pretiosi nemo emere poterat. Unde praedicto episcopo et suis sacerdotibus atque monachis inibi Domino famulantibus chartam legalem fecit, et fidejussores ex eodem proprio nobiles et electos condonavit. Ista igitur miracula nisi instinctu Dei nullo modo fieri possent. Idcirco et ea hic inseruimus, ut cuncti servi Dei pro eis qui haec legerint orent qui suis votis Domini famulatum amplificare magnificareque atque adimplere cupiunt sive cupierint.



XVII.

Consecratione igitur solemniter et canonice peracta, ad ipsam ecclesiam sive ad ipsum altare quod [Col. 0046A] in praedictorum honore sanctorum consecravit, et ad fulciendam fratrum necessitatem ibidem Domino servientium, una cum suis consacerdotibus et clericis sancte viventibus, cum consultu et consensu videlicet universi cleri et populi, contradidit quatuor Evangelia mirifice conscripta et calicem aureum una cum patena sua. Etenim ipsum Evangelium et praedictum calicem aureum, Deoque sacratum, una cum caeteris episcopis et consacerdotibus manus eorum desuper imponentibus, et cunctis reliquis consentientibus ac exorantibus, ibidem de rebus sitae sedis ecclesiae cum consultu omnium contradidit, multis testibus circumastantibus nobilibus et liberis hominibus videntibus; id est: villam Apiacum, in qua sanctus Ulfacius confessor Christi requiescit in corpore, cum omni [Col. 0046B] integritate, et villam Luciacum cum omni integritate, et medietatem de villa Can, et medietatem de villa Bernis, et illas culturas duas juxta praefatum monasterium infra illam silvam conjacentes, una cum prato ex alia parte monasterii consistente, sicut termini ipsorum monachorum dividunt, et illa molina duo juxta monasterium supra fluvium Sarthae constructum, et villam Salvariam cum aliis villulis juxta eam adjacentibus, cum manentibus triginta, et illam vineam indominicatam quae juxta ipsum monasterium consistit. Hoc totum praefixae ecclesiae et praedicto altari in dotem monachis ibidem Domino famulantibus regulariter cum consensu piissimi Ludovici imperatoris et episcoporum multorum, maxime comprovincialium et consacerdotum [Col. 0046C] suorum, monachis ibidem degentibus perpetualiter ad possidendum contradidit, deprecans et contestans humiliterque implorans ut nemo ea inde auferat, sed plura adaugeat, et sicut vult unusquisque ut sua pia facta stabilia permaneant, ita et nostra, licet pauca, perpetualiter manere inconvulsa permittat. In quo die et in qua solemnitate constituit ut monachi in ipso monasterio degentes et regulariter viventes fratribus canonicis matri et seniori civitatis ecclesiae famulantibus dent plenam refectionem, quae et in subsequentibus commemorabitur. Ipsam ergo refectionem clericis matri et seniori civitatis ecclesiae famulantibus dare censuit; quae etiam similiter in honore Domini Salvatoris et sanctae ejusdem Dei genitricis Mariae, sive sanctorum martyrum [Col. 0046D] Gervasii et Protasii atque sancti Stephani necnon et simul in veneratione et nomine omnium sanctorum noscitur a praedicto Aldrico episcopo reconciliata et solemniter, ut praefixum est, sacrata esse, ad cujus similitudinem et imitationem et hanc ecclesiam in jam dicto monasterio consecravit. Quae igitur quoniam subjecta est matri et seniori civitatis ecclesiae, idcirco et in ipsorum memoria quorum praedicta mater ecclesia est consecrata et hanc consecrare disposuit. Quod et ita ordinabiliter et solemniter Domino adjuvante factum est.



XVIII.

In die namque consecrationis praescriptae ecclesiae, ut superius commemoratum est, censuit supradictis [Col. 0047A] canonicis et Dei servis matri et seniori civitatis ecclesiae famulantibus dari de jam dicto monasterio sancti Salvatoris de pane optimo modios quatuor, et de vino optimo modios tres, et quarum de potione optima, friscingas vero vervecinas duas et porcinas similiter duas. Constituit etiam ut jam dicti canonici pleniter et decenter venirent cum psallentio, id est cum crucibus et reliquis divinis obsequiis et ornamentis, ut decet, nobilibus ad vesperas et vigilias jam dictae festivitatis et dedicationis Domini Salvatoris et ipsius monasterii ecclesiae, in qua tam vespertinale quam et matutinale seu missale officium dedicationis ecclesiae, sicut in sacramentario et lectionario sive antiphonario atque in caeteris sanctorum Patrum institutis et rationabiliter ordinatis [Col. 0047B] a prudentibus sanctae Dei Ecclesiae cultoribus invenitur, agatur, et pleniter decenterque et rationabiliter atque solemniter una cum monachis ibidem degentibus et Domino famulantibus devotissime ab omnibus perficiantur, et post vesperas in ipsius dedicationis vigilia praedicti canonici in refectorio cum ipsis monachis talem refectionem sicut ipsi monachi una cum eis habeant. Missa vero crastina in die ipsius solemnitatis canonice et solemniter peracta, faciant ipsi canonici utrum episcopus vel magistri eorum melius et rationabilius judicaverint, aut in ipso monasterio reficiant pleniter, aut praedicta stipendia ad eorum refectorium famuli eorum deferant, in quo et ipsi pleniter et decenter reficiant, laetantes quippe et gaudentes de praedicta solemnitate.



XIX.
[Col. 0047C]

Constituit etiam praedictus Aldricus, jam dictae civitatis episcopus, et humiliter deprecatus est, ut in praefixae solemnitatis die unusquisque tam civitatis sacerdos quam et suburbanus sive praefati monasterii presbyter unam decantaret, dum in praesenti peregrinatione vixerit, pro eo vivente missam, post obitum quoque ejus, quando Dominus voluerit, similiter constituit et suppliciter deprecatus est, atque una cum eis pariter sanxit ut pro anima ejus praedicti sacerdotes in jam dicta die decantent devotissime unusquisque missam unam, et reliquus clerus, cuncti videlicet monachi et canonici, unusquisque psalmos quinquaginta devotissime decantet, orantes [Col. 0047D] namque Dominum coeli ut vitam habere praedictus Aldricus mereatur sempiternam. Porro similiter constituit ut in die XI Cal. Januar. dedicationis matris et senioris ecclesiae civitatis sacerdotes et clerici missas et psalmodia sicut et in dedicatione ecclesiae Sancti Salvatoris jam dicti monasterii pro Aldrico episcopo studiosissime decantent, id est, unusquisque sacerdos missam unam vel eo amplius, si libuerit, et unusquisque clericus psalmos quinquaginta et eo amplius, si placuerit, orantes et deprecantes Dominum coeli ut anima ipsius vita sempiterna perfrui et requie aeterna mereatur. Amen.



XX.

Similiter ergo et in dedicatione sancti Stephani [Col. 0048A] ecclesiae, quam infra claustrum canonicorum jam dictus Aldricus episcopus a novo construxit, decretum est ut praedicti canonici et ipsius civitatis Dei servi et suburbani omnes presbyteri et clerici ad ipsam solemnitatem dedicationis ecclesiae sancti Stephani mane prima revestiti convenientes, unusquisque sacerdos in ipsa ecclesia pro anima praedicti Aldrici pontificis cantet missam unam; et si amplius voluerit, in ipsius erit benignitate et potestate ut faciat. Et unusquisque clericus psalmos quinquaginta; et si amplius voluerit, in ipsius erit benignitate et misericordia sine remuneratione et potestate, orantes et deprecantes Domini misericordiam obnixe ut anima ipsius Aldrici episcopi quiete aeterna frui valeat, et requiem sempiternam una cum sanctis [Col. 0048B] et electis Dei habere mereatur. Amen.



XXI.

Sanxit quoque antedictus domnus Aldricus episcopus una cum fratribus et coepiscopis ac canonicis suae sedis ecclesiae, consideravit ut in die ordinationis ejus omnes presbyteri tam urbani quam et suburbani, sive monasteriales relisquunque clerus ad vesperas et vigilias ipsius festivitatis, sicut in natalitiis episcoporum constitutum est solemniter agere, pariter et solemniter convenirent, et in ipsa officia solemniter cum ipsis canonicis et devotissime peragerent, et post vesperas peractas in refectorio una cum ipsius ecclesiae canonicis ter biberent, et ad nocturnas vel ad matutinas pleniter postea venirent, et matutinalem synaxim una cum ipsis canonicis [Col. 0048C] solemniter et decenter peragerent. In ipsius quippe solemnitatis die constituit atque sanxit una cum sapientissimis episcopis atque sacerdotibus ut mane prima omnes sacerdotes tam urbani quam et suburbani revestiti infra ipsam matrem et seniorem ecclesiam convenirent, et reliquus clerus una cum eis adveniat, et unusquisque presbyter pro jam dicto Aldrico pontifice missas devotissime decantet tres, et unusquisque clericus pro se psalterium decantet unum, aut simul omnis clerus versa vice unum decantet in choro psalterium; haec vero officia et missarum solemnia pro Aldrico venerabili episcopo devotissime completa, simul omnes ad legitimum et canonicum tempus in publicum et solemne introeant officium, sicut in natalitiis pontificum facere constitutum [Col. 0048D] est. Post actum quoque publicum atque solemne officium, simul tam ipsi canonici quam et omnes clerici ad praedicta officia peragenda convenientes in refectorium pariter et sufficienter solemniterque reficiant de praebenda quae eis, ad praedicta officia peragenda et ad ipsam solemnitatem complendam, a praefixo Aldrico dare de villa cujus vocabulum est Buxarias decretum est, sicut in testamento de ipsa villa fratribus a jamdicto Aldrico episcopo praefato et in eo scripto atque firmato a multis episcopis constitutum est. Praedicta vero festivitas et antedicta refectio fratrum quae modo agitur in XII Calendarum Januariarum die, quae et una die anticipatur propter dedicationem praefixae matris et [Col. 0049A] senioris civitatis ecclesiae, decretum et consideratum est a jamdicto Aldrico episcopo et a praedictis sanctis coepiscopis et suis sacerdotibus et canonicis universis ut transferatur in diem depositionis ejusdem, quando eum Dominus de hoc saeculo vocare voluerit; et in ipsa die agatur tam refectio praedicta quam et antedicta solemnitas, tantum enim ut hoc, quod modo pro vino in missis et psalmodiis et caeteris orationibus et caeremoniis agitur, tunc pro defuncto similiter, et praedicto numero adimpleto, id est, unusquisque sacerdos missas tres, et unusquisque clericus psalterium unum, in die depositionis ejus agatur pro defuncto episcopo, et tunc unusquisque devotius et solemnius agere certet, quia major necessitas est tunc quam nunc; quoniam non est amicus [Col. 0049B] in vita qui post mortem animam illius non diligit, et pro ea orare non certat; atque pro requie ejus orare et certare negligit et dedignatur. Est namque a praefixis sacerdotibus et Dei servis consideratum et decretum ut quisque haec praeterierit, aut cujus negligentia praetermissum fuerit, sive in danda praedicta praebenda, seu in peragendis praedictis officiis, ut ante tribunal districti judicis reddat ex hoc rationem, et ibi sententiam suam accipiat. Videte, fratres et sancti successores antedicti episcopi, ut hoc decretum non negligatis, sed magis adimplere studeatis; qualiter non damnationis poenam, sed retributionis praemium in aeternum percipere valeatis. Amen.

Oremus, fratres, ut Dominus animae praedicti pontificis [Col. 0049C] Aldrici tribuat primae resurrectionis partem, et vitam ei habere concedat in coelis, ubi et gloria aeterna perfrui una cum sanctis Dei aeternaliter mereatur, ipso dispensante et tribuente qui vivit et regnat cum Deo Patre in unitate Spiritus sancti per infinita saeculorum saecula. Amen.



XXII.

Similiter etiam in festivitate dedicationis occidentalis partis matris et senioris civitatis ecclesiae, in qua altare sancti Joannis construxit et alia altaria tria, facere censuit; id est ut unusquisque presbyter tam urbanus quam et suburbanus, sive cuncti monasteriales sacerdotes ad ipsam solemnitatem, quae est XI Calend. Juliarum, mane prima revestiti conveniant, [Col. 0049D] et ibi pro jam dicto pontifice Aldrico venerabili episcopo missam unam decantent, et si amplius voluerint, in eorum erit potestate et misericordia sine retributione, et unusquisque clericus psalmos quinquaginta, et eo amplius decantet pro anima Aldrici jam dicti episcopi, orantes quoque Dominum coeli et deprecantes misericordiam ejus ut anima praedicti Aldrici episcopi vitam aeternam habere valeat sive requiem sempiternam una cum sanctis, et electis Dei aeternaliter frui mereatur per infinita saeculorum saecula. Amen.



XXIII.

Constituit enim praefatus Aldricus venerabilis episcopus ut omnes presbyteri, tam urbani quam et [Col. 0050A] suburbani sive monasteriales juxta urbem degentes et omnes sacerdotes infra illam commanentes, ad praedictas sex festivitates decenter et revestiti convenirent, id est XVIII Calend. Septembrium, quando festivitas Assumptionis sanctae Dei genitricis Mariae celebratur, et in festivitate consecrationis occidentalis partis matris et senioris civitatis ecclesiae, quae est XI Cal. Juliarum, et in festivitate dedicationis ecclesiae Sancti Salvatoris infra monasterium monachorum quod Aldricus supradictus episcopus supra fluvium Sarthae a novo fundavit, et in quo monachos habitare et regulariter vivere constituit, et in festivitate sacrationis ecclesiae Sancti Stephani quam jam dictus Aldricus episcopus intra claustrum canonicorum a novo fundavit, quae est V Iduum Novembrium, [Col. 0050B] et in festivitate natalitii praefati Aldrici episcopi, quae est XII Cal. Januariarum propter anticipationem unius festi diei, id est, matris et senioris ecclesiae consecrationis celebratur, et in festivitate consecrationis matris et senioris civitatis ecclesiae, quae est XII Cal. Januariarum. Ad has ergo festivitates consideratum et decretum est ut praedicti sacerdotes revestiti mane prima conveniant, et in jam dictis ecclesiis oblatas et vinum a custodibus ipsarum ecclesiarum accipiant, et supradicta officia pro Aldrico episcopo mane prima ante horam tertiam faciant, orantes humiliter et supplicantes, flexisque poplitibus Domini misericordiam obsecrantes, tam sacerdotes cuncti quam et reliqui clerici omnes, ut absolvat Dominus animam Aldrici praedicti episcopi ab omni [Col. 0050C] vinculo delictorum, quatenus in resurrectionis gloria inter sanctos et electos Dei resuscitari mereatur, et vita sempiterna una cum eis perfruatur per infinita saecula saeculorum. Amen. Haec ergo officia pro Aldrico praedicto episcopo devotissime et bono animo peracta, hora tertia in publicum et solemne ipsius diei officium omnes introeant, et officium solemne decenter solemniterque peractum in refectorio una cum praedictae sanctae matris ecclesiae canonicis in praedictis sex diebus et festivitatibus plenam et condecentem refectionem sicut ipsi canonici habeant, gaudentes et laetantes plaudentesque in praedictis festivitatibus persistant, laudantes et benedicentes Dominum qui eis tanta bona tribuere non dedignatus est; orantes quoque et supplicantes Dominum coeli [Col. 0050D] precibus incumbant, ut hanc vitam pacifice et decenter sancteque et pie degere valeant, et postmodum, quando Deus voluerit, vita aeterna in coelestibus sedibus una cum sanctis Dei frui mereantur, quod ipse praestare dignetur, cui est honor et gloria in saecula saeculorum. Amen. Hanc quicunque cupit dissolvere, a membris Ecclesiae dissociatus eat.



XXIV.

Fecit igitur antedictus Aldricus episcopus monasterium in loco ubi dudum monasterium fuerat in honore sanctae Mariae constructum, quod et ipse legibus et per instrumenta chartarum a domno imperatore Ludovico ad jus saepedictae ecclesiae acquisivit, sed pene destructum atque dirutum et absque [Col. 0051A] ulla ratione neglectum. In loco vero supradicto ubi illud praedictum monasterium fuerat, id est inter murum civitatis et fluvium Sarthae, monasterium praedictus Aldricus episcopus, ut dictum est, fundavit, et a novo prout melius potuit construere studuit. Ecclesiam namque inibi fecit majorem quam ibi destructam invenisset, eamque in honore Domini Salvatoris et sanctae ejusdem Dei genitricis Mariae sanctorumque martyrum Stephani, Gervasii et Protasii IV Idus Octob. canonice atque solemniter sacravit. Et propterea hoc illi visum fuit agere quia in eorum sanctorum nomine et honore in quibus caput ipsius monasterii, id est mater ecclesia civitatis sacrata erat, ut in ipsorum memoria et honore membrum constructum sacratumve foret, et sicut praedicta [Col. 0051B] mater ecclesia in honore Domini Salvatoris et sanctae Mariae sanctorumque martyrum Gervasii et Protasii dedicata erat, ita et ipsa in eodem monasterio ecclesia fuisset, qualiter eorumdem sanctorum memoria ab omnibus, ut decet, inibi futuris veneretur temporibus. Porro claustrum juxta ipsam ecclesiam fecit, id est refectorium, dormitorium, cellarium, et caetera officina quae ad monasterium pertinent, nobiliter composuit, et ita constituit ut in medio claustro fons vivus et bonus surgeret, et inde per eorum officina aquam eis ministrando discurreret. In ipso quoque monasterio monachas instituit secundum regulam sancti Benedicti degentes, quas per licentiam domni imperatoris Ludovici et domnae imperatricis Judith ab Intramnis monasterio misit ibidem. Et [Col. 0051C] hoc decrevit atque sanxit pariter cum suo metropolitano et suis comprovincialibus, et aliis multis episcopis, auctoritate praedicti imperatoris Ludovici, ut futuris temporibus semper monachae regulariter viventes et secundum regulam sancti Benedicti degentes inibi permanerent, et si quis haec destruere aut infringere nisus (quod absit) fuerit, ante tribunal aeterni judicis inde tremebundam redderet rationem. Ipsis quoque sanctis monialibus et monachis villas dedit, ut inde eorum stipendia et vestimenta atque caetera supplementa per singulos annos pleniter haberent, ut absque ullo impedimento aut indigentia regulariter vivere possent, id est villam Macerias in condita Conedralinse cum omni integritate, et aliam in condita Vivoniense cum omni integritate quae [Col. 0051D] Taumiacus nominatur, et est sita super fluvium Sarthae, tertiam vero super eumdem fluvium Sarthae, quae Monasteriolus vocatur, et quartam in condita Gabronense, quae Cambronis appellatur. Constituit namque, ut de praefato monasterio et de supradictis villis ministri et monachae ipsius monasterii canonicis matris et senioris civitatis ecclesiae degentibus, unam refectionem per singulos annos in solemnitate praedictae dedicationis ecclesiae, id est quarto Idus Octob. plenam et bonam facerent, et ipsi canonici ad officium dedicationis ipsius ecclesiae revestiti veniant, et illud inibi per singulos annos, sicut in libris officiorum continetur, solemniter celebrent, atque pro praedicto Aldrico episcopo [Col. 0052A] inibi missas et psalmodia devotissime cantent, id est, unusquisque presbyter missam unam aut duas, et unusquisque clericus sive monacha, psalmos centum decantent, perorantes Dominum coeli ut vitam aeternam habere in coelestibus mereatur, insuper orantes et devotissime supplicantes ut requiem aeternam donet ei Dominus, et lux perpetua luceat ei. Amen.

Supradicta enim refectio canonicorum talis debet esse, id est ut accipiant per singulos annos de pane optimo modios quatuor, et friscingas porcinas optimas quatuor, et de vino optimo modios quatuor, tam in vita ipsius Aldrici quam et post ejus obitum, ita fiat qualiter ambobus congregationibus delectet semper pro eo orare, tam in ipso die quam et in reliquis [Col. 0052B] diebus, et memoria ipsius nominis ab eis devotissime celebretur, qualiter cum sanctis Dei in coelestibus laetari et beata requie frui mereatur. Amen.



XXV.

Praefatus ergo Aldricus episcopus ingressus villam sui episcopii, in condita videlicet Conedralinse, monachos regulariter degentes instituit, ubi et monasteriolum, prout tunc temporis ratio dictavit et ipse melius potuit; ecclesiam et claustrum aedificavit, et futuris temporibus habitationes monachis regulariter viventibus praeparavit. Et hoc constituit, ut semper ibi monachi essent, et pro domno imperatore et pro eo sive pro universa Ecclesia die noctuque orarent, suasque animas inibi salvarent et aliorum lucrarent, bonamque vitam perpetualiter regulariter viventes [Col. 0052C] ducerent. Ipsis enim monachis ex rebus suae sedis ecclesiae sibique divinitus commissis ad eorum varias necessitates sufficienter fulciendas atque supplendas dare abundanter, prout tunc temporis exposcebat necessitas, non distulit. Unde et scriptum quoddam sua caeterorumque venerabilium auctoritate episcoporum reliquorumque ordinum Deo servientium, necnon et laicorum religiosorumque pariter ac nobilium manibus roboratum futuris temporibus habendum et custodiendum propriis manibus tradidit, ut ex rebus in eo insertis eorum necessitates supplerent et domino suisque successoribus regulariter militarent, atque multos Domino lucrarent, et pro . . . . . . . . Principibus et pontificibus, quibus subjecti esse debebant, atque pro cunctis sanctae Dei Ecclesiae fidelibus [Col. 0052D] futuris temporibus exorarent, quatenus eorum et aliorum servorum Dei precibus remissionem omnium peccatorum et vitam perpetuam habere mereantur in coelis. Amen.



XXVI.

Saepedictus igitur Aldricus, Cenomanicae matris ecclesiae episcopus, quoddam monasterium monachorum in condita Duciacinse, in loco qui dicitur Talipiacus, super fluviolum Rhodani construxit prout melius tunc temporis ratio permisit. In ipso enim monasterio Talipiaco, ecclesiam in honore sancti Petri una cum claustro monachorum et molendinis et caeteris officinis quae ad curam et regulam monachorum pertinent, prout melius potuit praedictus [Col. 0053A] pontifex construere et ornare nobiliterque et sapienter componere studuit. In praefato enim monasterio Talipiaco monachos de monasterio suo quod Anisola nominatur, in quo sanctus Carilephus corpore requiescit, misit, ut in eo regulariter viverent, et multos ad Dominum attraherent, suasque atque multorum aliorum animas inibi Domino multipliciter lucrarent, et pro domno Ludovico imperatore, seu pro filio ejus Carolo, atque pro praefixo Aldrico episcopo, sive pro omnibus sibi commissis et universis sanctae Dei Ecclesiae fidelibus, die noctuque fideliter exorantes rogarent ut nobis omnibus suam semper tribuat facere voluntatem vitamque concedat degere felicem, et insuper requiem tribuat sempiternam. Amen. In memorato ergo monasterio Talipiaco [Col. 0053B] praepositum suum nomine Jacob archipresbyterum abbatem constituit, qui monachorum curam ibi gereret, eosque monachos juxta regulam sancti Benedicti regulariter regeret, suamque atque aliorum animas inibi salvaret, atque ad supernam patriam, id est coeleste regnum Domino adjuvante deduceret, ut coelestibus in sedibus una cum sanctis et electis Dei perpetualiter vivere cum eis regnare et gloriari, praestante Domino nostro Jesu Christo, mereantur. Amen. Has ergo villulas et res jam dictus Aldricus episcopus praefixo monasteriolo et monachis inibi Domino degentibus per suum privilegium confirmavit una cum licentia domini Ludovici piissimi imperatoris, et una cum consensu Ursmari sui metropolitani et caeterorum suorum comprovincialium sanctorum [Col. 0053C] episcoporum, assensum etiam praebente universo ordine et clero sibi commisso, sive cuncto coetu Cenomanicae in parochia militantium sacerdotum ac levitarum atqui reliquorum sacrorum ordinum ministrorum.



XXVII.

Commemoratus namque Aldricus, Cenomanicae matris ecclesiae episcopus, divino honore fervens pariter et amore, monasterium Sancti Vincentii juxta Cenomanicam urbem situm quasi a novo reaedificavit et renovare studuit, ipsamque ecclesiam Sancti Vincentii teguminibus et aliis aedificiis ornare interius exteriusque non distulit, et juxta eum in aquilonari parte claustrum monachorum una cum aliis aedificiis quae ad curam et regulam eorum pertinere [Col. 0053D] videntur, prout melius potuit, construere et ornare nobiliterque et sapienter atque decenter componere studuit. In praefato quippe monasterio praefixi Sancti Vincentii, quod pene dirutum et quasi annullatum invenit, jam magna ex parte reaedificato, posuit monachos, ut regulariter in eo viverent, et multos ad Domini Salvatoris servitium et ad decorem sanctae Dei Ecclesiae attraherent, et ad lucrum animarum et corporum sive ad salvationem et exaltationem Christiani populi multos acquirerent, suasque atque aliorum innumerabilium animas multipliciter inibi sancte et juste ac pie et regulariter viventes Domino lucrarent, et pro domno Ludovico imperatore sive pro ejus conjuge Judith imperatrice atque pro nobilissima [Col. 0054A] prole eorum Carolo glorioso rege, quorum licentia et auxilio fultus haec agere coepit, et pro omnibus sibi commissis gregibus et populis fideliter et incessabiliter die noctuque implorarent, seu pro omnibus sanctae Dei Ecclesia filiis incessanter orarent ut Dominus Salvator noster, qui nos proprio sanguine redemit, die noctuque in suo servitio et ad suam peragendam voluntatem ubique custodiat, semperque felicem vitam ducere concedat, et ad societatem sanctorum intercedentibus servorum et sanctorum Dei meritis perducere dignetur.



XXVIII. Commemoratio de mansionibus et novalibus quae praefatus Aldricus Cenomanicae urbis episcopus ad utilitatem sanctae Dei Ecclesiae suorumque servorum et [Col. 0054B] sustentationem pauperum sive indigentium atque supplementum sibi famulantium, et ad alenda sive nutrienda pecora, construere et exstirpare studuit.

Juxta monasterium sancti Salvatoris unam sibi ad inhabitandum fecit mansionem, et in monte Sedoneris octo fecit mansionilia, et in rebus de villa Vodebistria in Caterniaco, tria, in Ruiniaco tria, super fluviolum Miliciae tria, inter Agniacum et silva Briscia tria, in Drumniaco duo, in Mantula de ratione sanctae Mariae duo, in Mantula Sancti Albini et fratrum unum, in Novavilla duo, in Rino petroso unum, in Colonica secus urbem, in loco qui dicitur Vivariis, unum, in Puscit duo, in illa rua ultra fluvium Sarthae duo, in illa rua Sancti Vincentii unum, in Laudemauro unum, in Bellasilva tria, in silva Laudensinde [Col. 0054C] duo, in villa Tricionis quinque, super fluvium Liti juxta Culturas duo, in monte ipsius villae, ubi vinea antiqua fuit, unum, in silva Vaustina septem, in Mouciaco tria, in Canon duo, in Noiolio unum, hoc est, in Vaustina, in Vindoninse pago unum, in villa Cipetra super fluvium Sarthae unum, in Parciaco unum, in Casiliaco duo, in Aciaco unum, in Rupiaco tria, in Asinariis villa fratrum duo, in Colonica duo, in vetus vicum unum, in Celsiaco duo, in Stauriaco in pago Bajocassimo duo, in silva Blanau in pago Oxominse duo, in Spelteriis villa fratrum duo, in Colonica duo, in vetus vicum unum, in Durno unum, in Canania tria, et in Culcanna sive ad Sanctum Julianum duo, juxta monasterium sancti Carilephi super illud magnum vivarium unum, ad [Col. 0054D] monasterium aliud, ad Belmont tertium, juxta Maceriolas quatuor, juxta illam silvam quam Godefredus fecit quinque, in Panitiariis sex et septem, in campo Cabalorum octo et novem, in Mont Camp decem, in Bovonis villare unum, in villam novam duo, in Varinnas duo, ad Ruciacum unum, in luco Aldrici unum, in Cipetum super fluvium Lizi in Belsa unum, in Pertica ad illam cellam unum, in Runciviacum unum, in Stiviale unum, ad mansiones juxta furcam Burgast unum, in Fraxinido in Belsa in Vuodebris unum, juxta Vuodebris in loco qui dicitur ad Sanctum Paternum unum, in Flaciaco unum, in Rufiaco super Sartham unum, ad Curtunvelt unum, in Brimo unum, in villa Maurane unum, in Breniaco in [Col. 0055A] Bruslondinse unum, in Brinnaico in Exominse quatuor, ad Cervias unum, ad Curt Cardrici unum, ad Piscosam unum, ad Gaure unum, in Sarcinaco super fluvium Meduanam unum, in Cambion unum, in Bolsingas unum, in Autlingua Saxoniae unum, in Alona unum, juxta campum Sigelaici unum, in Brisciola unum, in Molindareslingres unum, in Montmercantin unum, in finibus Culturensibus juxta Truecto sursum in illo monte e contra Montcue unum, in silva Carnida quinque, in Novavilla in Audecavo unum, in campo Seutdom una cum sua ecclesia unum, in cultura quae Monasteriolus vocatur unum, in illo monte ad Archas unum, juxta Sabonarias unum, juxta Proliacum latronum unum, in Contiliaco unum, in Contidla unum, ad villam Hulduminum, ad Fraxino [Col. 0055B] in finibus Balian unum.

Sunt in summa centum quinquaginta duo mansionilia a novo fundata et reaedificata non minima.



XXIX.

Placuit quoque in hoc opusculo inserere exemplaria privilegiorum praefati episcopi, et praeceptorum ab imperatoribus et regibus supra ipsa privilegia firmitatis studio a praescripto domno Aldrico episcopo impetrata, ne aliqua machinatione praefata privilegia quassarentur, imperatorum et regum auctoritatibus confirmata, quae suis monachis et canonicis de quibusdam rebus et villulis fecit, ut eorum stipendia pleniter haberent, et absque indigentia Domino servirent, et mater ecclesia suum privilegium pleniter retineret, sicut in subsequentibus haec scire et investigare [Col. 0055C] volentibus inveniri poterit.


Exemplar privilegii quod fecit memoratus pontifex fratribus suis de quinque festivitatibus anni et de villa Buxariis.

In nomine sancti Salvatoris et veneratione sanctae Dei genitricis Mariae sanctorumque martyrum Stephani, Gervasii et Protasii, quorum ecclesia titularius, licet indigne, esse videor, ego Aldricus, Cenomanicae urbis indignus et peccator episcopus, primo anno ordinationis meae, oppido moestus de conversatione fratrum et canonicorum nostrorum, quadam nocte in oratione positus, ut credo divinitus inspiratus, coepi cogitare ut rationabilius et canonice viverent, atque quod multo seu, ut fertur, nullo transacto [Col. 0055D] tempore habuere claustrum haherent, in quo canonice et regulariter conversarentur, et religiose ac canonicaliter Domino devote famulantes praesentibus scilicet atque futuris temporibus inhabitarent. Memorato ergo in tempore per consensum Landramni venerabilis nostri archiepiscopi, seu et per exorationem comprovincialium nostrorum omnium episcoporum, dedi praedictis canonicis nostris domum in dextera et australi parte constructam nostrae sedis et matris ecclesiae, quae est consecrata in honore sancti Salvatoris et in nomine ac veneratione praedictorum sanctorum, id est, sanctae Dei genitricis Mariae, sanctorum martyrum Gervasii et Protasii sive sancti Stephani, simulque in veneratione et [Col. 0056A] nomine omnium sanctorum; qua etiam in domo ego et antecessores mei dudum inhabitare solebamus. Praedictam ergo domum nostram atque praefatum locum, cum omnibus aedificiis superpositis et aedificatis, dedi canonicis nostris secundum ordinem canonicum ad inhabitandum. Ipsum quoque locum demum in modum claustri juxta virium mearum imbecillitatem restaurare curavi, et ibidem secundum canonicam institutionem ac sanctorum patrum ordinem canonicaliter Deo et praedictae ecclesiae servientes pariter institui degere vitam et ad canonicas pari modo cunctos devotissime concurrere horas, ac tempore refectionis, ut sanctus canonialis ordo docet, ad eorum refectionem nostri operis studio noviter aedificatum ad reficiendum occurrant, et omnia quae ad corporis sustentationem pertinent, secundum ordinem [Col. 0056B] canonicum pleniter percipiant. Haec ergo ita peracta, accessi humiliter ad clementiam domni senioris nostri Ludovici piissimi imperatoris, petens ab eo ut pro sua largissima eleemosyna aliquid de rebus nostrae sedis ac matris ecclesia quas vassi dominici per ejus beneficium tenebant mihi reddidisset. Quam petitionem, Domino annuente, non renuit, sed sicut deprecatus sum adimplevit, et per praeceptum suum, suo quippe annulo sigillatum, confirmavit. Haec autem taliter peracta et a sua elementia impetrata, petii ut mihi licentiam daret ut aliquid de ipsis rebus ad necessaria fratrum et canonicorum nostrorum quas mihi reddidit tribuerem. Quod ita et fecit. Tunc ergo gratulanti animo in [Col. 0056C] eleemosyna et memoria jam dicti domni mei Ludovici piissimi Augusti, dedi sana mente et prompto animo praefixis fratribus et canonicis nostris, una cum consensu praefati domni Landramni Turonensis ecclesiae archiepiscopi et aliorum omnium scilicet comprovincialium coepiscoporum nostrorum, ad supplementum memoratorum fratrum nostrorum atque canonicorum nostrorum, in pago Cenomanico infra quintam praefixae civitatis villam unam nomine Buxarias cum omnibus ad se pertinentibus, et silvam aliquam quae Follicionis vocatur cum omni integritate, atque futuris temporibus ad eorum supplementum augendum per hoc testamentum confirmavi. Ita sane hoc feci ut per singulos annos habeant memorati fratres de praefata villa in festivitate dedicationis [Col. 0056D] occidentalis partis matris et senioris ecclesiae, quae undecimo Cal. Juliarum die, in qua etiam parte occidentali est in suprascripto die sacratum altare in honore sancti Joannis, et alia duo in honore aliorum sanctorum quorum nomina super ipsa altaria sunt conscripta et quartum altare desuper in solario constructum in honore omnium sanctorum dignoscitur in jam dicto die a nobis esse sacratum. In memorato itaque undecimo Cal. Juliarum die, in veneratione jam dictae dedicationis et solemnitatis, de praedicta villa Buxarias statuentes per hoc testamentum censemus, et censentes consultu et exhortatione multorum episcoporum ac sacerdotum devotissime statuimus ut accipiant suprascripti canonici et fratres nostri [Col. 0057A] de frumento optimo modios sex et de vino optimo modios quatuor, et insuper potione quae vulgo alixona dicitur modium unum, et arietes optimos quatuor, et porcos optimos duos. Et in dedicatione ecclesiae Sancti Stephani, quae est infra claustrum constructa, cujus festivitas dedicationis est quinto Idus Novembris, similiter habeant fratres de frumento optimo modios sex, et de vino optimo modios quatuor, et insuper de potione quae dicitur silvia modium unum, et friscingas porcinas perbonas duas, et arietes quatuor. In anniversario etiam ordinationis nostrae, quae colebatur duodecimo Cal. Januarias, quae tamen anticipatur una die propter dedicationem matris et senioris nostrae sedis ecclesiae, quae est undecimo Cal. Januarias, habeant praedicti fratres ad eorum refectionem [Col. 0057B] de frumento optimo modios sex, et de vino optimo modios quatuor, et insuper potionem de finiculo modium unum, et ad pisces emendos de argento solidos quinque, de caseo autem modium unum, et de legumine optimo similiter modium unum. In dedicatione vero absidae matris et senioris nostrae urbis ecclesiae et reconciliatione ipsius ecclesiae quam noviter aedificavi atque reaedificare studui, quam et in honore sancti Salvatoris et in nomine sanctae Dei genitricis Mariae sanctorumque martyrum Stephani, Gervasii et Protasii, simulque in honore et veneratione omnium sanctorum undecimo Cal. Januariarum die, cum aliis episcopis et sacerdotibus multis solemniter dedicavi, et multorum sanctorum reliquias in ea propriis manibus collocavi, sive de corpore proprio [Col. 0057C] sanctorum martyrum Gervasii et Protasii in confessione senioris altaris reliquias dedicando, decenter composui. In ipsa ergo festivitate habeant jam dicti fratres de frumento optimo modios sex, de vino autem optimo modios quatuor, insuper et de costo optimo modium unum, et ad pisces emendos solidos quinque, de caseo vero modium unum, et de legumine similiter modium unum. Haec autem omnia de praefata villa Buxarias memoratis fratribus, veluti praefixum est, devotissime ministrentur. Ea scilicet ratione haec illis dare censuimus ut praedictas quinque festivitates saepedicti fratres solemniter et devotissime celebrent adjunctos sibi monasteriales omnes, sive suburbanos sacerdotes et reliquos clericos, qui in supradictas festivitatum vigilias devotissime [Col. 0057D] veniant, et tunc mane prima revestiti in ecclesia cujus festivitas celebratur devotissime adesse procurent, ministrante autem eis custode ipsius ecclesiae oblatas et vinum sufficienter inibi per singula altaria pro me peccatore, dum advixero, unusquisque sacerdos missam decantet unam et amplius, si libuerit et charitas ministraverit, et unusquisque clericus psalmos quinquaginta et amplius, quantum, dilectio et amor Dei instigaverit. Ipsos autem psalmos tam ipsi canonici quam et suburbani vel monasteriales clerici alterius chori in praefata ecclesia vicissim decantare studeant. Post obitum vero meum, quando Deus voluerit, in praedictis festivitatibus futuris temporibus similiter pro defuncto faciant [Col. 0058A] tam in missis quam et psalmodiis humiliter precamur. Haec ergo omnia diligenter peracta, hora tertia in publicum introeant officium, ipsius diei festivam peragentes solemnitatem. Peracto autem solemniter praedictae festivitatis officio, tunc in refectorio una cum praedictis monasterialibus et suburbanis sacerdotibus ac clericis religiose lectionem continuo audientes et intendentes religiosissime cum silentio reficiant. Hoc ergo summopere suppliciter obsecro sanctos successores meos et praepositos ac magistros seu ministros canonicorum praedictorum, sive ipsos canonicos praesentes scilicet et futuros, ut praedictos suburbanos seu monasteriales sacerdotes et clericos qui ad praedictam festivitatem venerint, et suprascriptas orationes pro me miserrimo peccatore [Col. 0058B] fecerint, a memorata refectione et ab eorum refectorio a se non excludant; sed si aliqua necessitate factum fuerit, tunc statuentes imploramus ut unus canonicorum bene fidelis de praedictis stipendiis quae de memorata villa Buxarias tribuuntur, accipiat unum modium panis et alterum vini, insuper et de jam dicta potione sextaria quatuor, et unam friscingam qualem meliorem invenerit, et ex his, illis praeparet infra praefixum claustrum in optimo loco devote et religiose et refectionem plenam; sed magis opto et supplex deprecor ut cum saepedictis canonicis nostris in refectorio cum illis religiosissime reficiant, solemniter quoque praedictas dies ducentes, et de tantis festivitatibus laetantes, Deumque in omnibus laudantes ac deprecantes ut tranquillam [Col. 0058C] hanc degere valeant vitam, et praemia aeternae vitae percipere mereantur. Insuper de praedictis stipendiis deprecans sanctos successores meos atque ministros praefatae matris ecclesiae contestor, atque contestans humiliter deprecor, ut unum modium de praefixo pane per singulas jam dictas festivitates et alium de praedicto vino, et de praefatis friscingis unam quadraginta pauperibus in singulis memoratis festivitatibus tribuant, et in optimo loco ex his eis refectionem praeparent; qui inde refectionem habentes Dominum Salvatorem mundi collaudent, et pro me miserrimo peccatore vivo atque defuncto orare studeant, qualiter cum sanctis et electis Dei aeternaliter laetari valeam, et vita frui perpetua merear. Amen. Quidquid autem in jam dicta villa amplius [Col. 0058D] elaboratum et acquisitum quam superius in praedictis festivitatibus ministrandum insertum est de qualicunque justo ingenio vel arte, hoc ipsum veniat ad communem utilitatem praedictorum fratrum, et ad eorum refectionum augmentum proficiat, et nihil eis de sumptibus praefatae villae a quoquam substractum vel minoratum fiat, ut magis ac magis Domini omnipotentis servitium adimplere valeant, et pro perpetuitate imperii et domni et senioris nostri Ludovici praescripti piissimique imperatoris et sospitate conjugis et prolis ejus atque invictissima sui exercitus victoria exorare humiliter delectetur, et quasi ad vestigia pedum eorum provolutus deprecor universos in hac sede succedentes ut hanc firmitatem quam [Col. 0059A] pro amore Domini Salvatoris et veneratione sanctae Dei genitricis Mariae sanctorumque martyrum Stephani, Gervasii et Protasii, atque omnium in veneratione sanctorum, et eleemosyna saepedicti domni Ludovici imperatoris, ac per ejus licentiam pro pondere peccaminum meorum fieri decertavit, in perpetuum conservent esse mansuram. Quam devotionem si quispiam violare praesumpserit, ante tribunal Christi, pro cujus amore hoc factum esse dignoscitur, tremebundam in judicium deducat rationem. Ego Aldricus Cenomanicae urbis indignus et peccator episcopus hoc testamentum a me factum subscripsi. Ursmarus indignus Turonicae urbis archiepiscopus huic testamento annuens subscripsi. Dodo humilis Andecavensium antistes huic testamenti decreto [Col. 0059B] assensum praebui et subscripsi. Jonas indignus episcopus huic testamento annuens subscripsi. Ego Autcarius Magontiae urbis archiepiscopus subscripsi. Ebroinus indignus episcopus huic testamento annuens subscripsi. Guntardus indignus episcopus huic testamento annuens subscripsi. Ego Erchinradus Parisiacae urbis episcopus hoc testamentum, deprecante Aldrico episcopo, subscripsi. Vyarnarius indignus episcopus huic testamento subscripsi. Ego Echardus episcopus hoc testamentum, deprecante Aldrico episcopo, subscripsi. Theodoricus Cameracensis urbis episcopus hoc testamentum subscripsi. David chorepiscopus subscripsi. Ansteus decanus subscripsi. Godenus archipresbyter subscripsi. Ricardus presbyter subscripsi. Dedivinus archipresbyter [Col. 0059C] subscripsi. Eruardus, licet indignus, presbyter subscripsi. Geraldus subscripsi. Gansuinus presbyter subscripsi. Ascaricus presbyter subscripsi. Alexander presbyter subscripsi. Gerihanus presbyter subscripsi. Vineboldus presbyter subscripsi. Flodoinus presbyter subscripsi. Flodebertus presbyter subscripsi. Anisacharus diaconus subscripsi. Rodricus diaconus subscripsi. Regnogardus modicus subscripsi. Vivaldus subdiaconus subscripsi. Data Kalend. April. in die sancto Paschae, anno incarnationis Dominicae octingentesimo trigesimo et septimo, indictione vero quindecima, anno quoque vigesimo et tertio imperii domni nostri Ludovici gloriosissimi imperatoris, et anno ordinationis nostrae quinto. Actum ergo Cenomanica in urbe publica in Dei nomine [Col. 0059D] feliciter. Amen.



XXX. Exemplar praecepti domni Ludovici imperatoris super praescripto privilegio de villa Buxarias.

In nomine Domini Dei et Salvatoris nostri Jesu Christi. Ego Ludovicus, divina repropitiante clementia, imperator Augustus. Omnibus sanctae Dei Ecclesiae et nostris fidelibus praesentibus et futuris notum sit quia vir venerabilis Aldricus, Cenomanicae urbis episcopus nostrae, suggessit mansuetudini eo quod primordiis ordinationis suae confusum canonicorum matris ecclesiae sibi commissorum ordinem statumque invenerit, et claustrum qui canonice vivere debent eatenus nullum habuerant, sed ipse divini [Col. 0060A] cultus amore fervens, ex domibus quas episcopi antecessores sui propriis usibus habere solerent, memoratorum canonicorum habitaculis ac variis usibus attribuerit, illicque constructis et secundum opportunitatem cujusque usibus aedificatis ac decoratis, eos secundum auctoritatem canonicam fecerit habitare. Retulit etiam serenitati nostrae eo quod jam dictae matris ecclesiae quibusdam additis oratoriis aliisque forinsecus ecclesiis, solemniter religioseque eorum devotionem adimplere curaverit, easdem dedicationum festivitates propriis temporibus solemniter memorati canonici, convenientibus tam sacerdotibus quam religiosis laicis reliquoque populo solemniter celebrare valerent, eisdem canonicis quamdam ejusdem villam Buxarias vocabulo [Col. 0060B] per testamenti conscriptionem propria caeterorumque episcoporum venerabilium manibus roboratam proprie delegaverit, quatenus in saepedictis dedicationum festivitatibus, praefixis etiam quibusdam conditionibus dignam ac necessariam refectionem habere valerent. Quae sua institutio ut perennibus temporibus inviolabilis persistere possit nostrae, supplicavit celsitudini ut super idem devotissime religiose institutam nostram firmitatis gratia auctoritatem percipere mereretur, per quam futuris temporibus inconvulse atque inviolabiliter permaneret. Cujus supplicationibus annuentes, per hoc nostrae auctoritatis scriptum statuentes, decernimus ut quod studio divini honoris et cultus religiose patrasse atque instituisse dignoscitur, et jam dicta inscriptionis suae serie [Col. 0060C] conscribi ac roborare non distulit, cunctis temporibus maneat inconvulsum, nec quispiam successorum suorum de conditionibus in ea comprehensis quidquam audeat immutare aut memoratam villam a jure eorumdem canonicorum abstrahere; sed quidquid de ea secundum institutionem ejus, ut dictum est, ordinare atque disponere voluerint saepedicti canonici, liberam in omnibus habeant potestatem; quatenus pro nobis, conjuge, proleque nostra, ac stabilitate totius imperii a Deo nobis concessi Domini misericordiam jugiter valeant exorare. Et ut haec nostrae confirmationis auctoritas nostris successorumque nostrorum temporibus inviolabilem et inconvulsam obtineat firmitatem, de annulo nostro subter eam jussimus sigillari.

[Col. 0060D] Hirminmarus notarius ad vicem Hugonis recognovi et subscripsi.

Datum quatuordecimo Calendas Jul. anno, Christo propitio, vigesimo et tertio imperii domni nostri Ludovici piissimi Augusti, Indictione quindecima.

Actum Theodonis villa, palatio regio, in Dei nomine feliciter. Amen.



XXXI. Sequitur exemplar privilegii quod fecit praenominatus Aldricus, episcopus ecclesiae Sancti Salvatoris, super fluvium Sarthae, et monachis ibi Domino famulantibus.

In nomine sanctae Trinitatis et unicae Divinitatis. Ego Aldricus, Cenomanicae urbis indignus et peccator episcopus, illustratione divinae pietatis provocatus, [Col. 0061A] una cum consensu et licentia domni Ludovici piissimi imperatoris, seu omnium sanctorum comprovincialium episcoporum atque aliarum multarum provinciarum nobilium ac sapientium pontificum, sive cum omni nostrae curae commissae Deo devotae congregationi matrique et nostrae sedis ecclesiae famulanti, pertractans ego casum fragilitatis humanae, pavescensque ultimum vocationis diem, ne multa mole peccaminum oneratus, sine fructu aliquo, quod absit, boni operis repertus inveniar, confortatusque alloquio praedicatoris praecipui, Pauli scilicet apostoli, ubi ait: Si cujus opus manserit, mercedem accipiat; idcirco, ut dictum est, cum consensu et licentia suprascripti principis atque praedictorum sanctorum praesulum sive praefixorum servorum Dei [Col. 0061B] promptissimo animo, divina inspirante clementia, nostrae devotionis decrevit compunctio, ut ad augendum cultum divinum sive matris et nostrae sedis ecclesiae atque parochiae nobis commissae, ac cumulandum honorem atque lucrum multarum animarum, ut monasteriolum aliquod in nostra parochia nostro labore ad perpetuam omnipotentis Dei laudem fundare et construere deberemus, quod ita annuente Domino et facere studuimus, in quo et ecclesiam, prout valuimus, ad invocandum perpetualiter nomen Dei aeterni in honore Domini Salvatoris et sanctae ejusdem Dei genitricis Mariae sive sanctorum martyrum Gervasii et Protasii atque sancti Stephani, necnon et in honore et memoria simul omnium sanctorum construere et solemniter [Col. 0061C] sexdecimo Cal. Octob. die cum aliis episcopis et sacerdotibus sive reliquis sanctae Dei ecclesiae ministris decenter et rationabiliter canoniceque atque insigniter, Domino auxiliante, curavimus consecrare, in qua et quindecim altaria erigere et in honoribus et memoriis eorum sanctorum quorum nomina super ea inserta esse praesentis temporis momento videntur, eorumque atque aliorum multorum sanctorum patrocinia et reliquias meis propriis manibus collocavi, solemniterque ea et decenter adjunctis nobis praefatis sanctissimis sociis ordinabiliter sanctificantes consecrare, Domino miserante, meruimus, quorum intercessionibus nos adjuvari misericorditer confidimns eorumque perpetuis tueri praesidiis, largiente Domino, humiliter petimus. In memorato [Col. 0061D] itaque Calendarum die et in dedicatione praefatae ecclesiae cum licentia et exhortatione jam dicti principis sive praescriptorum sanctorum patrum, videlicet episcoporum ac nobilium et sancte viventium sacerdotum, per librum quatuor Evangeliorum nobiliter ornatum et auro ex parte conscriptum, seu per calicem aureum unum cum patena sua desuper episcopis et sacerdotibus manus eorum imponentibus, multis scilicet nobilibus coram astantibus et videntibus, tradidimus simulque delegavimus una cum jam dicto Evangelio et memorato aureo calice de nostrae sanctae sedis ecclesiae rebus ad supradictum sanctum locum, qui vocatur monasterium Sancti Salvatoris, olim vero Brogilus a [Col. 0062A] priscis vocabatur; et ad opus monachorum inibi regulariter viventium et Domino famulantium, donatumque in perpetuum ibidem ob mercedem et stabilitatem praedicti domni nostri Ludovici piissimi imperatoris, cujus largitione et praefatum locum acquirere meruimus, sive futurorum dominorum, regum videlicet Francorum, seu et nimis pro pondere peccatorum nostrorum donamus et per hoc testamentum confirmamus confirmatumque futuris temporibus esse volumus, tam opportunitatem quam et pro stipendio fratrum ibidem Domino servientium, necnon et consolationem peregrinorum, atque hospitum advenientium receptionem. Primo vero omnium delegavimus ibidem villam Salvarias cum manentibus triginta et illas culturas duas juxta illud [Col. 0062B] monasteriolum sitas, seu illam silvam quae intra fluvium Sarthae et inter praedictas culturas et praefatum monasteriolum consistit, atque illam vineam dominicam quae inter Salvarias et jam dictum monasteriolum conjacet, et illa molina duo juxta illud monasteriolum supra fluvium Sarthae sita, necnon et illud pratum ex alia parte praefati monasterioli situm una cum silva, sicut termini praedictorum monachorum dividunt. Delegavimus etiam ibidem villam nostrae sedis ecclesiae Apiacum cum omni integritate, in qua sanctus Ulfacius, pretiosus Christi confessor, corpore requiescit; simulque tradidimus ibi medietatem de villa Canon; parique modo confirmamus ibidem villam Luciacum cum omni integritate; simulque inibi dedimus et [Col. 0062C] medietatem de villa quae Beruas vocatur de ratione Sanctae Mariae, quam redditione domni nostri Ludovici excellentissimi imperatoris acquisivimus; et illam precariam quam Friderardus per precariam de rebus Sanctae Mariae et Sancti Gervasii tenet, tradimus totam similiterque donamus, et in villa quae vocatur villa Sancti Autleni manentes tres cum vineis tribus et campis aliis, et quantum pars Sanctae Mariae ibi habetur. Videlicet et illas res quas Saleardus in die dedicationis ipsius ecclesiae eidem sancto loco et nobis sive ipsis monachis legaliter tradidit inibi, per hoc testamentum confirmamus. Haec autem omnia in pago Cenomanico sunt sita. Supradictas igitur villas omnes et res cunctas superius nominatas et ad praedictas villas jure pertinentes, [Col. 0062D] una cum caeteris domibus, aedificiis, mancipiis, vineis, silvis, campis, pratis, pascuis, aquis, aquarumve decursibus, farinariis, mobilibus et immobilibus, omnia et ex omnibus ad praefatum sanctum locum pro lucranda sancta mercede et augmento nostrae sanctae sedis ecclesiae atque nostrae congregationis ornatu donamus, tradimus, simulque delegavimus, et omnia quae eidem sacrosancto loco et fratribus et monachis inibi Domino famulantibus et regulariter viventibus divina pietas deinceps augeri voluerit et a bonis hominibus ibidem condonatum atque traditum fuerit, ita ut ab hac die ibidem perpetualiter, Domino auxiliante, in augmentis proficiant. Unde constitui ob hoc piae devotionis [Col. 0063A] amore veniente jam dictae Sancti Salvatoris ecclesiae consecrationis festivitate, omni anno fratribus matri et nostrae sedis ecclesiae famulantibus consolationem ministrandam ab abbate et monachis in praefato monasterio Domino famulantibus, id est, de pane optimo modios sex, et friscingas porcinas tres, berbicinas vero similiter tres, et de vino optimo modios quatuor, et de potione optima quinque. Ea vero ratione haec illis dare censuimus ut supradictae matris ecclesiae jam praefati canonici pleniter ad memoratam dedicationis ecclesiae cum silentio et caeteris divinis ornamentis veniant festivitatem cum caeteris suburbanis sacerdotibus et reliquis clericis, et tunc mane prima inibi pro me peccatore, dum advixero, unusquisque sacerdos cantet unam missam [Col. 0063B] et amplius, si libuerit et charitas ministraverit, et unusquisque clericus psalmos quinquaginta et amplius, quantum dilectio et amor Dei instigaverit. Post obitum vero meum, in praedicta die similiter pro defuncto faciant. Haec ergo omnia diligenter peracta, hora tertia in publicum introeant officium et una cum monachis ibidem Domino famulantibus solemniter ipsius diei festivam peragant solemnitatem; et tunc utrum elegerint faciant, aut inibi cum ipsis monachis pariter reficiant, aut si ibi non refecerint, tunc accepta stipendia in refectorio infra domum et claustrum canonicorum una cum praedictis suburbanis, clericis, et sacerdotibus reficiant. Hoc sane humiliter obsecro sanctos successores meos atque abbates vel monachos praefati monasterii, et [Col. 0063C] praepositos ac magistros seu ministros canonicorum nostrorum, sive ipsos canonicos praesentes scilicet atque futuros, et praedictos suburbanos, seu monasteriales sacerdotes et clericos, qui ad praedictam festivitatem venerint, et suprascriptas orationes pro me miserrimo peccatore fecerint, a memorata refectione vel ab eorum refectorio a se non excludant; sed si aliqua necessitate factum fuerit, tunc statuentes imploramus ut unus canonicorum bene fidelis de praedictis stipendiis quae jam dicti monachi tribuerint, accipiat unum modium panis et alternum vini, insuper ex potione sextaria quatuor, et unam friscingam qualem meliorem invenerit, et ex his illis praeparet devote et religiose refectionem. Sed magis opto et suplex deprecor ut cum saepedictis canonicis nostris [Col. 0063D] in refectorio cum illis religiossime reficiant, solemniter quoque illum diem ducentes, et de tanta festivitate laetantes, Dominumque in omnibus laudantes ac deprecantes ut tranquillam vitam hanc degere valeant et praemia aeternae vitae percipere mereantur. Insuper de praedictis stipendiis deprecans sanctos successores meos contestor et contestans humiliter deprecor atque ministros ejusdem Ecclesiae ut unum modium de praefixo pane et alterum de jam dicto vino et de praefatis friscingis unam quadraginta pauperibus in memorata festivitate tribuant, qui inde refectionem habentes Dominum Salvatorem mundi collaudent et pro me miserrimo peccatore orare studeant, qualiter cum sanctis et electis Dei [Col. 0064A] laetari aeternaliter mereamur. Amen. Porro quod multas episcopales sedes et matres Ecclesias diversa monasteria sub se habere videmus constructa, quaeso ne quidam superflue hoc me fecisse asserant, praesertim cum magis pro honore Ecclesiae nobis commissae, et pro lucro animarum quam pro facinore humano, hoc me fecisse profiteor. Nec mirum si praefatum locum de rebus nostrae sedis Ecclesiae ditaverim, cum multos sanctos episcopos jam talia fecisse et legimus et cognovimus. Idcirco precor cunctos fideles sanctae Dei Ecclesiae ut non hoc me superflue fecisse putent, sed magis pro me peccatore orare non dedignentur; ut si quam pro hoc mercedem adipisci meruero, ejusdem fieri mereantur participes. Denique humiliter precor Dominum nostrum [Col. 0064B] Jesum Christum, beatum successorem meum mox futurum, et post eum in sede nobis commissa succedentes cunctos episcopos, atque quasi ad pedes eorum provolutus suppliciter flagito, omnesque principes ac nobiles et ignobiles, cunctosque Christianos obsecro, ut parvula a nobis facta ad divinam omnipotentis Dei laudem et incrementum praedicti monasterioli Sancti Salvatoris conservent, et in eorum eleemosyna sive ob praedicti Domini Salvatoris amorem, in cujus honore jam dictum monasteriolum aedificatum et dedicatum esse dignoscitur, augere inibi plura dignentur, et de eis quae fecimus atque delegavimus inibi imminuere aut subtrahere non praesumant; quatenus et bona illorum facta in praesenti et in futuro, sicuti et nostra fecerint, Deo auspice, [Col. 0064C] conserventur; quatenus si aliquam mercedem pro pio praefixo facto, Domino annuente, habere meruerimus, ipsius mercedis, auxiliante ipso Domino Salvatore nostro, pro cujus et amore hoc fecimus, effici mereamur consortes. Precor etiam cunctos sacerdotes ac Dei servos sive monachos omnes ut praedictas orationes in praefata die pro me peccatore pie et studiosissime adimplere procurent, qualiter absolutionem omnium peccatorum meorum eorum precibus adipisci valeam, et sanctorum consortio perpetualiter Domino largiente frui mereamur. Similiter precor obnixe abbates et monachos cunctos in praefato sancti Salvatoris monasterio degentes, praedicta stipendia canonicis et fratribus nostris, sive suburbanis sacerdotibus et clericis ministrare in [Col. 0064D] jam dicta die non negligant; quatenus ipsis ministrantibus nobisque humiliter famulantibus et caeteris fratribus et Dei servis orantibus, per suffragia omnium sanctorum nos et illos Jesus Christus Dominus noster in aeterna laetitia una cum sanctis suis fovere dignetur. Amen. Porro ut hoc testamentum sive privilegium a me pia voluntate factum, per rationem supradictam, omni tempore maneat illibatum atque firmissimum, manu propria illud pro firmitatis studio roboravimus, sive sanctos patres nostros episcopos, atque fratres nostros sacerdotes et levitas, seu reliquos clericos caeterasque personas quorum nomina subter habentur, inserta firmare humiliter postulavimus.

[Col. 0065A] Ego Aldricus Cenomanicae urbis indignus peccator episcopus hoc testamentum a me factum subscripsi. Ursmarus indignus Turonicae urbis archiepiscopus huic testamento annuens subscripsi. Dodo humilis Andecavensium antistes huic testamento decreto assensum praebens subscripsi. Warnarius indignus episcopus huic testamento annuens subscripsi. Ebroinus indignus episcopus huic testamento annuens subscripsi. Ego Autcarius Magontiae urbis archiepiscopus hoc testamentum, deprecante illo Aldrico praedictae urbis episcopo, subscripsi. Guntardus indignus episcopus huic testamento annuens subscripsi. Ego Erchinradus episcopus hoc testamentum, deprecante Aldrico episcopo, subscripsi. Ego Hechardus episcopus hoc testamentum, deprecante [Col. 0065B] Aldrico episcopo, subscripsi. Ego Theodoricus Cameracensis urbis episcopus hoc testamentum subscripsi. David chorepiscopus subscripsi. Austeus decanus subscripsi. Deduius archipresbyter subscripsi. Erauldus presbyter indignus subscripsi. Ricaudus presbyter subscripsi. Godenus archipresbyter subscripsi. Geraldus presbyter subscripsi. Floduinus, licet indignus, presbyter subscripsi. Gantzuinus presbyter subscripsi. Ascaricus presbyter subscripsi. Flodebertus presbyter subscripsi. Alexander presbyter subscripsi. Ansbaldus presbyter subscripsi. Gerbaus presbyter subscripsi. Anisacar diaconus subscripsi. Rodricus diaconus subscripsi. Vinaldus diaconus subscripsi. Reginhardus modicus subscripsi. Leodaldus diaconus subscripsi. Data [Col. 0065C] Calend. Aprilis in die sancto Paschae anno incarnationis Dominicae 837, Indictione vero XV, anno quoque XXIII imperii domini nostri Ludovici gloriosissimi imperatoris, et anno ordinationis nostrae quinto. Actum ergo Cenomanica in urbe publice in Dei nomine feliciter. Amen.



XXXII. Sequitur exemplar praecepti Domini Ludovici imperatoris, super memoratum privilegium Sancti Salvatoris et monachorum quod eis jam dictus Aldricus episcopus pio affectu fecit.

(Vide ubi supra, col. 1271.)



XXXIII. Sequitur descriptio de eleemosyna praefati Aldrici, [Col. 0065D] praefixae Cenomanicae urbi episcopi, qualiter sibi credita singillatim disposuit et discrete Christi famulis ejusque famulabus per hoc scriptum dare constituit.

In nomine sancti Salvatoris et veneratione sanctae Dei genitricis Mariae sanctorumque martyrum Gervasii et Protasii atque sancti Stephani, quorum ecclesiae, licet indigne, titulatus esse videor, Aldricus Cenomanicae urbis et praedictae ecclesiae indignus et peccator episcopus, omnibus in nostra dioecesi et parochia consistentibus, episcopis, sacerdotibus, diaconibus, subdiaconibus, et reliquis sanctae Dei Ecclesiae ministris, seu cunctis fidelibus notum esse cupio quia pertractans casum humanae fragilitatis, una cum licentia domini Ludovici piissimi imperatoris, [Col. 0066A] et consensu etiam metropolitani Ursmari Turonicae urbis archiepiscopi seu caeterorum com provincialium episcoporum atque multarum aliarum provinciarum sanctorum episcoporum, considerare coepi cum canonicis et caeteris parochianis nostris, tam sacerdotibus quam aliis divino cultui famulantibus, atque nobilibus laicis tam nostris quam et aliis liberis et bonis hominibus, qualiter mea facultaticula et inibi commissa post meum obitum utiliter et rationabiliter foret in utilitatem sanctae matris ecclesiae et meam eleemosynam dispensata, ne forte (quod absit) aliquis sibi ea rapere aut furari aut in suos usus converti faciat, sicut in multis jam factum cognovimus, sed omnia in utilitatem sanctae Ecclesiae et substentationes nobis famulantium, seu supplementa [Col. 0066B] nostrorum clericorum tam monachorum quam et canonicorum, sive adminicula laicorum qui nostrae ecclesiae et nobis famulari videntur, necne in alimonias pauperum, per consilium praedicti metropolitani et per manus fidelium sacerdotum sive diaconorum atque fidelium laicorum qui ad hoc peragendum a me denominati et constituti fuerint, fideliter et rationabiliter in supra nominatas utilitates et necessitates, sicut in subsequentibus dicemus, distribuantur, id est, quidquid tunc temporis in nostro ergastulo de pecuniis diversi generis et vestimentis inventum fuerit, tota decima pars distribuatur ecclesiae quam fecimus super fluvium Sarthae, in loco qui dudum Broilus Casalis nominabatur, quam et in honore Domini Salvatoris et sanctae Dei genitricis Mariae, sive [Col. 0066C] sanctorum martyrum Gervasii et Protasii atque sancti Stephani indigni sacravimus, et monachis ibi Domino famulantibus fideliter et cum charitate tribuatur, nona vero pars ecclesiae quam fecimus inter fluvium Sarthae et murum civitatis, in qua et monachas collacavimus, et sub regula sancti Benedicti vivere decrevimus, quam et in honore praedicti Domini Salvatoris et sanctae Mariae ejusdem Dei et Domini genitricis sive sanctorum martyrum Gervasii et Protasii sed et sancti Stephani, quae matri ecclesiae subjecta esse videtur, indigni canonice sacravimus, et monachis, sanctimonialibus, sive cunctae congregationi ibidem Domino famulanti fideliter et cum charitate absque ulla dilatione aut prohibitione vel impedimento attribuatur. De reliquo vero, [Col. 0066D] tantum quod in ergastulo inventum fuerit, juxta decreta canonum, quatuor portiones fiant tam de auro quam et de argento, sive de caeteris metallis vel utensilibus et diversi generis vestimentis et supellectilibus omnibus: una quae remaneat ecclesiae nobis commissae, alia vero in nostra eleemosyna detur fidelibus pauperibus, tertia autem clericis capellanis et vassallis nostris, quarta presbyteris urbanis et monasterialibus sive suburbanis atque reliquis parochianis et diaconibus seu subdiaconibus necnon et reliquis ministris et clericis, ut melius fieri potuerit. Nam et hoc summopere videndum est, ut omnia cum charitate fiant. Similiter et de vino solummodo quod tam in civitate quam et in ejus ruis tunc inventum [Col. 0067A] fuerit faciendum est, id est, omnis decima praedicti vini detur monachis viris, et nona funditus detur monachis feminis in praedictis locis degentibus; reliquum autem in quatuor partes dividatur et, ut praescriptum est, partiatur fideliterque et cum charitate per praelixas turmas, ceu de pecuniis in nostro inventis ergastulo dictum est, rationabiliter distribuatur. De vino quoque quod in civitate et ejus ruis tunc temporis fuerit inventum fiat ut dictum est. De reliquo autem vino cuncto, et de annonis omnibus diversi generis, et leguminibus sive fenis per diversa loca et in omnibus villis nostris nobisque commissis reconditis, volumus atque praecipimus suppliciterque flagitamus ut decem partes fiant aequa lance divisas: una videlicet fideliter servetur matri ecclesiae et [Col. 0067B] beato successori nostro quem Dominus elegerit, et alia detur vassallis et capellanis sive servientibus qui Domino nobisque in nostra mansiuncula militare videntur, ut non ipsi quique, quod absit, in aliquo periclitentur inopia, sed habeant unde sustentari queant usquequo se cum sancto successore nostro mox futuro collacare, Domino adjuvante, utiliter valeant. Tertia tribuatur canonicis et famulis sanctae matris ecclesiae et nonnanis quae in ea quotidie oblationes Domino offerunt, ut et pro me peccatore futuris temporibus Domino offerre eis delectet eorum oblationes. Quarta largiatur monachis qui sunt in monasterio sancti Carilephi et ingressive in Savonariis atque sanctimonialibus monachis quae sunt Intramnis monasterio. Quinta detur monachis quae [Col. 0067C] sunt in monasterio sancti Salvatoris paulo minus milliario ab urbe distante super fluvium Sarthae, et illis monachis quae sunt in sancto Vincentio juxta urbem, seu sanctimonialibus monachis quae sunt in monasterio Sancti Salvatoris et Sanctae Mariae sive Sancti Gervasii inter fluvium Sarthae et murum civitatis collocato. Sexta congregationibus quae per caetera diversa monasteria, tam in Cenomanica parochia quam et in pago Andecavo, sive Turonico atque Oxomense, et per caeteros pagos Domino militantibus fideliter, in quantum posse et esse facultas tribuerit, cum omni discretione rationabiliter tribuatur. Septima presbyteris et diaconibus ac reliquis clericis nostra in parochia Domino per diversitas ecclesias militantibus discrete et rationabiliter [Col. 0067D] tribuetur, ut eis semper pro miserrimo peccatore delectet orare et sacrificia Domino assidua offerre, et flexis poplitibus precor ut eis assidue agere suadeatur. Octava, ut diximus, tam de vino quam et de annona diversi generis et legumina sive feno, rationabiliter et discrete detur funditus familiis in nostris villis nobisque commissis commanentibus, quae ea suis sudoribus laboraverunt, ut et eis pro me peccatore orare delectet; et hoc eis agere precor saepissime suadeatur. Nona et decima pars omnis annonae, vini et feni et leguminis pauperibus, viduis, et orphanis fideliter cum omni discretione et charitate funditus tribuatur. Omnes enim precor ut pro me orare dignemini, ut remissionem [Col. 0068A] cunctorum valeam percipere peccatorum, et vitam habere, annuente Domino, merear sempiternam. Fiat, fiat. Greges autem jumentorum una cum eorum amissariis, et vaccarum ac boum seu porcorum, et ovium sive caprarum, qui sunt in Breim in condita Noviacense, et in Proliaco infra villam quintam, seu in Novavilla super fluvium Sarthae, sive in Cavania, et in Cepeto supra Sartham, et in Bruonis villare in Belsa, et in altero Proliaco super fluviolum Viduam, ecclesiae nobis commissae et nostro successori cum omni integritate possidendos et utiliter lucrandos et gubernandos relinquimus. Ego autem in toto episcopio non inveni viginti jumenta. Modo Deo gratias septem ei relinquo greges una cum eorum amissariis; neque in toto episcopio nobis [Col. 0068B] commisso ex omnibus pecoribus vel pecudibus tantum inveni quantum modo, Domino auxiliante, in una ex supradictis villulis relinquo ex his quae meo pretio comparavi et meo labore acquisivi. Ideo supplex flagito ne alicui durum aut contrarium sit si ea quae meo sudore acquisivi, et meo pretio comparavi, meis benefactoribus tribuo et mihi servientibus dono, atque Domino offerendo in mea eleemosyna fideliter distribui praecipio, et pro redemptione multorum et innumerabilium peccatorum meorum dari Dei servis et pauperibus humiliter supplico. Illi ergo greges jumentorum una cum eorum amissariis et vaccarum ac boum seu porcorum et ovium atque caprarum qui sunt in Alamaniscas, et illi greges jumentorum una cum eorum amissariis et boum [Col. 0068C] utriusque sexus, et porcorum sive ovium atque caprarum qui sunt in Drimiaco juxta Mantulam, et in Paciaco, in villae videlicet parte quam David modo providet, fratribus et canonicis nostris cum omni integritate absque ulla dilatione sive diminutione fideliter et cum omni charitate dentur. Illi namque greges jumentorum una cum eorum amissariis et boum utriusque generis, seu porcorum et ovium atque caprarum, qui sunt infra monasterium sancti Carilephi, et in villa Floriaco, et in Conflentio, et in villa Mauri et in Comnis, et in villare Martis, et Rusciaco, et in campo Sigalaici, et in illa cella sive in Cantarnaco, atque in diversis mansionibus circa monasterium constructis, omnes integerrime monachis qui in monasterio sancti Carilephi et in cella [Col. 0068D] quae Savonarias vocatur Domino militanti absque ulla minoratione aut tarditate detur. Ternos autem greges jumentorum una cum eorum amissariis ac boum et vaccarum sive caprarum et ovium qui sunt in Haliau, et quatuor porcarias quae in eadem villa, tam in mansilionibus quam et in aliis locis esse videntur, et illos greges qui sunt in Curte Quadrici, in Saxonense, omnes tam jumentorum quam et boum et vaccarum seu porcorum et ovium atque caprarum illis monachis qui Domino in ecclesia sancti Salvatoris supra fluvium Sarthae, ubi ille abbas praesse videtur, cum omni integritate et cum charitate absque ullo scrupulo aut contradictione sive dilatione fideliter tribuantur. Illi quoque greges jumentorum [Col. 0069A] una cum eorum amissariis et boum utriusque generis seu porcorum et ovium atque caprarum qui sunt in villa Colonica juxta urbem in illa curte quae dicitur Villa, quam Gundoldus modo providet, et in Carrariis super fluvium Sarthae, et in Canon, dentur monachis integerrime qui Domino in monasterio Sancti Vincentii militant. Illi ergo greges jumentorum una cum amissariis et boum utriusque generis seu porcorum et ovium qui sunt in Gres et in Fraxinido, in Belsa, et in Semmuro, monachis in Gres Domino in ecclesia Sanctae Mariae et Sancti Almiri militantibus funditus absque ulla tarditate aut minoratione tribuantur. Illi quoque greges una cum eorum amissariis jumentorum et vaccarum ac boum sive ovium et porcorum atque caprarum [Col. 0069B] omnes qui sunt in Aviniaco, seu in Casiliaco, et in illa parte Paciaci quam Gundoldus providet, nostris sororibus sanctimonialibus monachis quas inter murum civitatis et fluvium Sarthae in ecclesia Domini Salvatoris et sanctae ejusdem Dei genitricis Mariae semperque virginis sive sanctorum martyrum Gervasii et Protasii atque sancti Stephani sub monastico ordine et sub regula sancti Benedicti vivere collocavimus, cum summa charitate et omnium integritate absque ulla dilatione fideliter attribuantur. Illi quoque greges jumentorum una cum eorum amissariis et boum utriusque sexus et ovium sive porcorum atque caprarum qui sunt in Rupiaco, integerrime fratri meo Isaac filioque ejus Rotgario absque ulla diminutione aut dilatione tribuantur. Illi autem [Col. 0069C] greges jumentorum una cum eorum amissariis et boum utriusque generis seu procorum et ovium atque caprarum qui sunt in Contrella, et in Varennis, in Vindosnense, et in Breuviaco, in Oxomense, et in Artinis super Liz, et in Lanciati ultra Ligerim, sive in Vodebris, vassallis qui nobis in nostra mansiuncula serviunt et clericis qui Domino in nostra capella famulantur cum omni integritate disposite et rationabiliter largiantur. Reliquos namque greges jumentorum et boum utriusque generis et ovium seu porcorum atque caprarum, omnes qui sunt in culturis et in silva Uvastina in diversis mansionilibus et locis, tam super fluvium Liz quam et in silva Uvastina, et in Tricione in diversis mansionilibus et in locis diversis, et in Tauriaco, et [Col. 0069D] in Bajocassino, et in Vetusvico, sive in Celsiaco, ac in Nascas, seu in Cadarus, et in Colonica ultra Medanam, et in Culcamia ultra fluvium Ligeris, et in Callemarcio, sive in monte Sodeuris, in omnibus mansionilibus in eo constructis, et in rivo petroso, et in villa nova in Belsa, et in villa Macunen, et in Bioca super fluvium Bricia, et in Villena in Parisiaco, in nostra eleemosyna, presbyteris et Dei servis sive pauperibus fideliter et rationabiliter cum omni timore et reverentia distribui disposite imploramus atque rogamus, et omnia fieri cum charitate optamus. De equis namque nostris et secmariis sive mulis et asinis ac poledris, quibus adhuc fruimur, et sine quibus regale et commune servitium [Col. 0070A] explere nequimus, de illis qui antea dati minime fuerint, praecipimus duos, quales meliores inventi fuerint, praedicto domno metropolitano nostro bene paratos et ornatos dari; et alios duos, quales post hos meliores inventi fuerint, Didani Andecavensis urbis Episcopo bene ornatos tribui jubemus. Ipsos enim sanctos episcopos, si mihi superstites Domino miserante fuerint, ad obitum meum venite deprecor, et animam meam per eorum sanctas orationes Domino devotissime commendari suppliciter flagito, et ad corpusculum meum eorum precibus Domino una cum anima commendari et cum orationibus eorum sepeliri humiliter postulo; et in omnibus summopere illos, et quasi ad pedes eorum provolutus, deprecor ut de me et pro me sic [Col. 0070B] faciant sicut volunt ut de illis tam in vita quam et post obitum fiat. Insuper quatuor equos bonos meae sepulturae loco et fratribus inibi Domino famulantibus dari jubeo. De caeteris ergo equis volo ut causa benedictionis singulos accipiant singuli qui praescripti et praeordinati ad nostram eleemosynam faciendam fuerint, ut melius illis delectet pro me orare et commissum sibi negotium peragere. De reliquis quippe equis et poledris et mulis atque asinis tres jubemus fieri portiones: una pars remaneat ecclesiae nobis commissae et sancto successori nostro; alia vero largiatur disposite et rationabiliter clericis et vassallis et servientibus et ministerialibus nobis famulantibus. Tertia autem pars distribuatur fideliter et rationabiliter in nostram eleemosynam prout melius [Col. 0070C] scierint et potuerint quibus hoc commissum fuerit. Taliter quoque illis hoc praecipio et deprecor agere et tam fideliter et rationabiliter dispensare qualiter inde rationem non metuant reddere in conspectu Domini nostri Jesu Christi, et ex hoc non recipiant, quod absit, damnationem aeternam, sed praemium sempiternum. Illa vero omnia quae in praefato tempore, ut dictum est, in praedictis locis et agris tam internis quam externis inventa fuerint, Domino Deo, devota mente et sano corpore, pro ingenti et nimio pondere peccaminum meorum supplex et devotus offero, et per hanc chartulam, quam sana mente dictavi et supradicto praetextu scribere jussi, atque propria manu subter firmavi, ad supradicta et scripta, sicut haec paginula testamenti commemorat, [Col. 0070D] explenda et fideliter peragenda Domino Deo sponte et devote trado: ut si quis aliter, quod absit, ex praefatis rebus, in quantum melius praevaluerit ac poterit, agere praesumpserit, ipso Domino Deo meo et Salvatori nostro Jesu Christo reddat inde rationes, cui haec praescripta peragenda et explenda devote oblata et tradita sunt, et ante tribunal ipsius judicis aeterni ex hoc tremebundam deducat rationem. Contestor enim sanctum successorem meum mox futurum, quicunque fuerit, et quasi ad vestigia pedum ejus provolutus humiliter deprecor ut sic de me et pro me miserrimo peccatore faciat sicut vult ut sui successores post obitum ejus de eo faciant, et sic mea facta integra conservet sicut [Col. 0071A] sua vult post se servari. Hanc ergo paginulam testamenti suppliciter flagito ut per omnia conservet; et si quis aliter ex his quae hic inserta sunt facere voluerit, supplico ut eum corrigat, et eis quos ad hoc peragendum de nomine vero, sive quibus hoc negotium commissum fuerit, auxilium per omnia praestet, ut haec absque ullo impedimento perficere queant. Si autem, quod absit, aliter fecerit, ante tribunal Domini nostri Jesu Christi tremebundam ex hoc reddat rationem. Obnixe quoque deprecor sanctum successorem meum, quemcunque Dominus fore voluerit, et omnes sacerdotes tam monachos quam et canonicos, sive cunctos clericos et laicos in nostra dioecesi et parochia commanentes et conversantes, ut in anniversaria obitus mei per singulos [Col. 0071B] annos diligenter tractent et fideliter in eis pro me orare studeant et vigilias et missas devote decantent, ut, Domino annuente, remissionem omnium peccatorum meorum et indulgentiam misericorditer percipere merear, et vitam insuper habere sempiternam valeam. Amen. Precor etiam dominum successorem meum per Dominum omnipotentem, cunctosque fratres et consacerdotes nostros contestor, quatenus ei fideliter suadeant ut si facultas permiserit, et illi placuerit, per singulos annos in die obitus anniversarii mei de suo faciat praedictis sacerdotibus tam monachis quam et canonicis et reliquis clericis atque pauperibus plenam atque bonam refectionem. Et si illi hoc durum, quod absit, aut difficile fuerit, tunc de villa Buxarias, quam fratribus [Col. 0071C] et canonicis nostris per testamentum firmiter corroboratum, et per praeceptum domini Ludovici piissimi imperatoris confirmatum sponte et devotissime tradidi, atque perpetualiter possidendam et perfruendam reliqui, illa refectio quae modo et sicut modo praeparatur et agitur in die natalis et ordinationis meae, precor ut convertatur funditus in die obitus et anniversarii mei, et sicut in praedicto testamento continetur per omnia ita agatur, et sicut in eo scriptum est devotissime et fidelissime perficiatur, ut refectionem et consolationem habeant in illa die tam sacerdotes et clerici quam et pauperes et indigentes qui pro me miserrimo peccatore oraverint, ut omnes devota mente inibi requiem aeternam habere exorent suppliciter. Insuper supplico praedictum [Col. 0071D] successorem meum ut praefatum testamentum meum quod de praefixa villa Buxarias feci, fratribus et canonicis nostris per omnia conservet, et sicut in eo continetur insertum de quinque refectionibus eorum et aliorum sacerdotum ac clericorum atque pauperum diligenter adimplere faciat, ut omnes per singulas festivitates exorent et dicant: Aldrico, Domine, pontifici nostro da requiem aeternam et vitam sempiternam Amen. De jam dictis ergo rebus nemo aliquid meum putet esse nisi ad ameliorandum et canonice dispensandum, quoniam Domino omnia quae in hac chartula memorata et conscripta sunt per hoc testamentum praesens taliter tradidi, et ad praedicta explenda et peragenda firmiter delegavi, [Col. 0072A] et sicut in hac paginula distinctum et insertum est summopere deprecando fieri jussi et postulavi; et si quis aliter, in quantum facultas fuerit, aut deterius de praescriptis rebus Dominoque oblatis ad praefixa peragenda egerit, ante tribunal Domini nostri Jesu Christi de sua praesumptione tremebundam deducat rationem. Obnixe quoque omnes precor, ut taliter ex omnibus in hac chartula conscriptis agant qualiter in conspectu Domini, quod absit, et vitam aeternam, Domino tribuente, una cum sanctis et electis Dei habere mereantur. Amen.



XXXIV. Sequitur exemplar praecepti domni Ludovici piissimi Augusti super praescriptam descriptionem de eleemosyna Aldrici episcopi causa firmitatis et inconvulsionis [Col. 0072B] facti.

(Vide ubi supra, col. 1273)



XXXV. Exemplar immunitatis Sanctae Mariae et Sancti Gervasii et Aldrici episcopi de monasterio Sanctae Mariae.

(Vide ubi supra, col. 1273.)



XXXVI. Item exemplar praecepti domni Ludovici piissimi imperatoris de monasterio Anisolae Aldrico episcopo et ecclesiae sibi commissae imperialiter actum, quando praedictus domnus Ludovicus imperator illud canonice atque legaliter reddidit ecclesiae Sanctae Mariae et Sancti Gervasii, memorato Aldrico ejusdem matris ecclesiae episcopo.

(Vide ubi supra, col. 1275.)



XXXVII.[Col. 0072C] Exemplar praecepti domni Ludovici piissimi imperatoris de moneta Aldrico Cenomanicae urbis episcopo ejusque successoribus concessa.

(Vide ubi supra, col. 1276.)



XXXVIII. Item exemplar praecepti immunitatis domini Ludovici imperatoris de Sancti Carilephi monasterio de Aldrico episcopo impetratum.

(Vide ubi supra, col. 1278.)



XXXIX. Item exemplar praecepti domni Ludovici piissimi imperatoris de villa Lugduno, quod fecit praedictus imperator Cenomanicae matris ecclesiae et Aldrico ejusdem ecclesiae episcopo.

(Vide ubi supra, col. 1279.)



XL.[Col. 0072D] De dedicatione senioris altaris Anisolae monasterii.

Anno incarnationis Domini nostri Jesu Christi 838, indictione vero prima, anno siquidem XXV imperii domni Ludovici piissimi imperatoris, anno sexto ordinationis Aldrici Cenomanicae urbis episcopi, quinto quoque Iduum Maiarum die, solemniter senius decatum est altare senioris ecclesiae monasterii Anisolae a praefixo episcopo Aldrico in honore Domini Salvatoris et sanctae ejusdem Dei genitricis Mariae sanctique Martini confessoris praecipui. In praefixo ergo Iduum die cum psallentio susceptus est jam dictus Aldricus episcopus, primo postquam ei redditum fuit memoratum Anisolae monasterium a domno [Col. 0073A] Ludovico imperatore, a monachis et reliquis nobilibus hominibus in ipso monasterio; cui Dominus precibus praedictorum et omnium sanctorum aeternam tribuat vitam. Amen.


Praesul, ave, noster, cuncti te, Aldrice, rogamus,
   Nunc altus dominus, nunc humilisque pater.
En tua fama sacri vulgans praeconia facti,
   Gallorum celsas venit ad usque domos.
Qui es pia spes patriae, solamen et optima virtus,
   Ast murus fortis et clypeus validus.



XL bis. De hospitalium constitutione et receptione, et de sex sanctorum corporibus in sinu matris ecclesiae delatis et collocatis, quorum nomina hic habentur inserta; et de duodecim signis in clocariis matris ecclesiae collocatis, per singulas horas reboandis, et [Col. 0073B] de consecratione episcoporum et sacerdotum ac reliquorum graduum sive sanctimonialium, atque de commemoratione dedicationum ecclesiarum.

Memoratus igitur Aldricus episcopus in praefata Cenomanica urbe duo hospitalia facere studuit. Unum idque juxta praefatam Cenomanicam urbem super fluvium Sarthae a radice pontis Sanctae Mariae propter abundantiam aquarum et pascuorum construere certavit, ad receptionem videlicet episcoporum et comitum atque abbatum sive cunctorum adventantium, in quo et ecclesiam construxit, quam et in honore sancti Stephani solemniter dedicavit, et alia aedificia ad praedictum opus faciendum rationabiliter et mirifice ordinabiliterque construxit et disposuit. Alterum ergo hospitale juxta matrem et [Col. 0073C] senioris civitatis scilicet ecclesiam infra urbem construxit, in quo pauperes et debiles, caeci ac claudi, sive aliarum debilitatum subnixi et indigentes multi reciperentur, quibus alimenta et lectorum stramenta sufficienter et discrete ministrarentur. Praefixa quoque hospitia jam dictus Aldricus venerabilis episcopus de rebus suae sedis ecclesiae nobiliter dotavit, et villulas seu decimas, sicut in testamentis de iis factis continetur insertum, una cum consensu episcoporum multorum et suorum consacerdotum ad memorata hospitalia et ad usus hospitum ac peregrinorum atque pauperum sive relinquorum adventantium canonice rationabiliterque contradidit, et per testamenta ab episcopis et sacerdotibus sive reliquis nobilibus et liberis hominibus roborata confirmavit. [Col. 0073D] Praescriptus quippe Aldricus jam dictae urbis episcopus venerabilis invenit quaedam corpora sanctorum sex, quae in desertis ecclesiis valde divinis officiis et luminaribus atque reliquis divinis cultibus negligebantur, quae una cum consilio consacerdotum suorum in gremio suae sedis ecclesiae et in confessione senioris ejusdem ecclesiae altaris decenter et rationabiliter collocavit: id est corpus sancti Juliani praefatae urbis episcopi et praedicatoris primi, et sancti Thuribii praedicti episcopi Juliani successoris, sanctique Pavacii jam dictae urbis etiam episcopi et praedicatoris optimi, seu sancti Romani sacerdotis praecipui et, ut fertur, nepotis sancti Juliani et sanctae Romanae Ecclesiae ministri, quem [Col. 0074A] etiam sanctae Juliae fratrem nonnulli esse testantur, atque sanctae Tevestinae praecipuae virginis, quae et monasteriolum sanctae Mariae in rebus senioris ecclesiae una cum adjutorio sancti Innocentis praefixae urbis episcopi construxit; sed et sanctae Adae, quae et Adrehildis alio nomine nominatur, quae, ut legitur, deprecante praedicto sancto Innocente, de monasterio sanctae Mariae quod situm est in urbe Suessionis ad Cenomanicam urbem venit, et ibi in suburbio Cenomanico in praefato monasterio sanctae Mariae regulam sancti Benedicti docuit, et eam inibi decenter ordinavit; et partem corporis sancti Liborii supradictae urbis episcopi et confessoris optimi, et maximam partem corporis sancti Haduindi. Antedicta quoque corpora sanctorum in ecclesia [Col. 0074B] quam praefatus Aldricus praefixae urbis episcopus in honore Domini Salvatoris et sanctae ejusdem Dei genitricis Mariae atque sanctorum martyrum Gervasii et Protasii sive sancti Stephani simulque et in veneratione omnium sanctorum solemniter consecravit, et in memorata ejusdem ecclesiae senioris altaris confessione praedicta corpora, ut praefixum est, solemniter decenterque et ordinabiliter collocavit, ea videlicet ratione ut inibi officia et luminaria et caetera ad divinum cultum et ad honorem sanctorum pertinentia pleniter haberentur, et postmodum ubicunque necessitas construendorum poposcerit monasteriorum, singillatim praefixa corpora in unoquoque monasterio collocaret; quatenus ex eorum memoriis et apertis intercessionibus magis cultus [Col. 0074C] cresceret divinus, et laus Dei in melius et multis modis multiplicaretur, sicut in posteris actum esse, Domino annuente, probatur. Ipse ergo Aldricus in praefata seniore et matre ecclesia civitatis duodecim signa ex metallo optimo fundere et firmare studuit, quae et in jam dicta seniore ecclesia decenter in clocariis collocavit, et ad singulos cursus mirabiliter et ordinabiliter reboare et sonare disposuit, quatenus et per ea populum ad ecclesiam decenter et solemniter convocaret, et ex eis plura et multimoda laus Domini exornaretur et cresceret, ut et in cymbalis bene sonantibus cuncti assidue Dominum laudarent, et quandocunque dulcis eorum sonus in auribus populorum reboaret, de eorum sceleribus omnes recordarentur, et pro eis Domini misericordiam [Col. 0074D] singulis horis invocarent, quatenus remissionem et absolutionem eorum percipere mererentur, et mundi atque puri ab omnibus sordibus peccatorum fierent, atque ad sempiternam pervenire gloriam mererentur. Praefatus igitur Aldricus episcopus tantae fuit dignitatis et honoris amorisque ut usque ad Romanam sedem ejus rumor pervenerit, eique domnus Gregorius Romanae sedis ecclesiae venerabilis apostolicus Roma in pago Cenomanico suum vestimentum sacerdotale miserit, illud scilicet vestimentum quo in Pascha indutus fuerat. Misit etiam ei baculum pastorale, quod ferula nuncupatur, una cum sua epistola, vocans eum ut, si possibile foret, usque ad eum perveniret, eique concessit ut qualemcunque [Col. 0075A] petitionem et benedictionem a sede sancti Petri accipere vellet, aut per seipsum aut per suum missum ei voluntarie et libenti animo mitteret atque concederet. Fuit enim memoratus episcopus consiliarius imperatoris et unus ex prioribus, quem tam domnus imperator quam et sui optimates et regni proceres obtemperabant et oppido credebant atque in omnibus obedientes ei se esse et benevoli dicebant [a 1Kb] . Sed inde valde tristabatur quod saepissime eum in palatio retinebant, et propterea suum ministerium ei ut desiderabat et volebat perficere non licebat, quoniam erat persaepe prope unum annum quod de palatio non absolvebatur, sed ibi, licet invitus, morabatur; et ideo multa remanserunt tam in sua civitate quam et in suis monasteriis sive in sua parochia [Col. 0075B] imperfecta, sed et quaedam nec inchoata quae ad divinum cultum explendum et ad laudem omnipotentis Dei magnificandam atque ad utilitatem sanctae Dei Ecclesiae perficiendam facere prudenter disponebat et perfici desiderabat. Praedictus quoque Aldricus episcopus fecit ordinationes per diversa et canonica tempora sexaginta. Episcopos ergo sacravit septem, sacerdotes vero octingentos, Levitas nongentos. Subdiaconos quoque et reliquos ordines prout necessitas poscebat; quorum nomina propter prolixitatem et taedium scriptoris atque lectoris hic non inseruimus, sed in alia scedula, in qua nomina eorum et testes et titulos et tempora et reliqua quae ad hoc pertinent plenius inseruimus; ut si quis haec plenius nosse voluerit, in ea reperire valeat, vel si aliqua altercatio de eorum ordinatione futuris temporibus orta fuerit, in ipsa scedula appareat pleniter declaratum qualiter aut qua ratione sive ad quos titulos ordinati esse noscuntur. Ipsam enim scedulam apud seniorem custodem matris et civitatis [Col. 0075C] ecclesiae reperire poterit si quis voluerit. Sacravit etiam praedictus pontifex virgines inter monachas et canonicas per diversa et canonica tempora centum et viginti. In monasterio videlicet Intramnensi monachas virgines canonice sacravit quadraginta quinque. Et in monasterio Sanctae Mariae juxta urbem super fluvium Sarthae, quod ipse a novo fundavit et ornavit, monachas virgines consecravit triginta octo, et reliquas canonicas virgines per diversa loca Domino militantes septemdecim.



XLI.[Col. 0075D] De translatione corporis sancti Pavacii et dextri brachii sancti Liborii.

Anno incarnationis Domini nostri Jesu Christi 840, indictione III, anno vero imperii Ludovici piissimi Augusti XXVII, et anno VIII Aldrici hujus parochiae episcopi atque hujus coenobii fundatoris, VII videlicet Iduum Julianum die, solemniter translatum est a praescripto episcopo et ab aliis episcopis et sacerdotibus et reliquis sacris ordinibus corpus sancti Pavacii et brachium dextrum sancti Liborii in hanc Sancti Salvatoris ecclesiam, hucque in nobilissima [Col. 0076A] urna decenter a praefixis episcopis et sacerdotibus subsequentibus signis humatum; quorum precibus ab omnibus petimus liberari malis et cunctis frui aeternaliter bonis, ipso auxiliante, cui est honor et gloria in saecula saeculorum. Amen.



XLII. Constitutio Aldrici urbis Cenomanicae episcopi de luminaribus et incensibus ecclesiae senioris civitatis.

Constitutum est ab Aldrico Cenomanicae civitatis episcopo ut ardeant per quotidianas noctes in seniori ecclesia de oleo a vespere per totam noctem usque mane tria, et de cera, quando tempus dictaverit, una, et ad nocturnas sive matutinas ardeant luminaria per quotidianas noctes de oleo decem et de [Col. 0076B] cera quinque, tria ante senius altare, et quartum ante altare sanctae Trinitatis vel crucifixum, et quintum ante altare sancti Joannis. Illa vero luminaria quae de oleo fiunt ardeant per altaria et loca destinata, unum inter senius altare et sedem episcopalem, et aliud ante gradus senioris altaris, et tertium in medio choro, et quartum in exitu chori, et quintum ante altare sancti Georgii et sancti Felicis atque sancti Symphoriani et aliorum sanctorum quorum nomina super eo ascripta adesse videntur, et sextum ante altare sanctae Agathae et sanctae Felicitatis et sanctae Sabinae et aliarum sanctarum virginum quarum nomina super illud scripta adesse videntur, septimum ante altare sanctae Trinitatis, et octavum ante aram sancti Joannis Baptistae, et nonum [Col. 0076C] ante altare omnium sanctorum, et decimum ante aram sancti Christophori et sancti Hyppoliti atque sancti Saturnini et reliquorum sanctorum quorum nomina super illud scripta esse videntur, et undecimum ante altare sancti Victorii et sancti Brixii atque sancti Arvei et reliquorum sanctorum in quorum honore sacratum esse cognoscitur. In Dominicis vero omnibus noctibus et in festivitatibus XX sanctorum constitutum est ut amplius incendantur et ardeant luminaria XXX de oleo, et quinque de cera, et in festivitate sancti Joannis apostoli et evangelistae, et in festivitate sanctorum Innocentium, et in octavis Domini, sive in octavis Epiphaniae, et in festivitate sanctae Agnetis, seu in festivitate sanctae Agathae, et in festivitate apostolorum [Col. 0076D] Philippi et Jacobi, et in inventione sanctae crucis, et in festivitate sancti Petri, similiter et in festivitate sancti Pauli, seu in festivitate sancti Laurentii, et in decollatione sancti Joannis Baptistae, sive in festivitate sancti Michaelis archangeli, atque in festivitate sancti Bartholomaei apostoli, et in festivitate sancti Matthaei apostoli et evangelistae, sive in festivitate apostolorum Simonis et Judae, nec non et in festivitate omnium sanctorum Kalendis Novembris, atque in festivitate sancti Martini, et in festivitate sanctae Caeciliae virginis et martyris, atque in festivitate sancti Andreae apostoli. In his quoque festivitatibus amplius agatur, id est, in Epiphania et in [Col. 0077A] Purificatione sanctae Mariae et in Ascensione Domini, seu in Pentecosten, et in dedicatione occidentalis partis ecclesiae senioris et altaris sancti Joannis Baptistae, quae est XI Kal. Julii, et in nativitate sancti Joannis Baptistae, et in Assumptione sanctae Mariae, et in nativitate sanctae Mariae, seu in natale episcopi, quae agitur in die festivitatis sancti Thomae apostoli, atque in dedicatione matris et senioris ecclesiae suae senioris altaris. In his namque festivitatibus constitutum est ut ardeant luminaria triplicata, id est, de oleo nonaginta, et cera decem, hoc scilicet centum vel eo amplius, prout opportunitas et locus fuerit. Tamen nullo modo concessum est ut minus, sed amplius. In nativitate autem Domini tam festive constitutum est fieri sicut illos dies decet; et in festivitate [Col. 0077B] sanctorum Gervasii et Protasii sive sancti Stephani prout melius potuerit fiat. Est etiam constitutum a praedicto episcopo ut incensum boni odoris offeratur per singula altaria et deferatur fratribus in ecclesiam convenientibus et populis ad ecclesiam venientibus ad matutinas et ad missam sive ad vesperas atque completorium. Haec autem per singulos quotidianos dies devotissime, in Dominicis vero diebus et in festivitatibus amplius et solemnius agatur.



XLIII.

Placuit etiam in hac scedula, quae de quibusdam actibus pontificum Cenomanica in urbe degentium usque ad Aldricum ejusdem urbis episcopum conscripta esse dignoscitur, inserere relationem sive [Col. 0077C] memoriale qualiter praedictus Aldricus antedictae urbis episcopus monasterium Anisolae, in quo sanctus Carilephus confessor praecipuus corpore requiescit, ante domnum Ludovicum imperatorem legibus conquisivit; ut si deinceps aliqua altercatio de eo orta fuerit, praefati memorialis exemplar in hac scedula conscriptum bonis hominibus ad religendum appareat. Quod si aliquis ex hoc aliquam pulsationem praedictae matri et civitatis ecclesiae deinceps suisque successoribus ullo unquam tempore facere tentaverit, in hac scedula reperiatur qualiter evindicatum fuerit, et quid repetierit evindicare non valeat, sed subter inserta evindicatio firma et stabilis omni tempore permaneat.



Incipit relatio vel evindicatio sive memoriale qualiter [Col. 0077D] monasterium Anisolae ad jus Cenomanicae matris ecclesiae ante domnum Ludovicum imperatorem ab Aldrico episcopo canonice et legibus evindicatum fuit.

In nomine Domini nostri Jesu Christi. Temporibus Ludovici piissimi Augusti subter inserta causatio vel evindicatio fuit de monasterio Anisolae inter Aldricum episcopum et Sigismundum abbatem, qui illud tunc tenebat. Nam praefatus Aldricus dicebat et scriptis et testibus approbabat quod de jure suae sedis ecclesiae praefatum monasterium cum omnibus ad se pertinentibus esse debebat, et sui antecessores illud ex rebus Cenomanicae matris ecclesiae magna ex parte fundarant, et ad ipsam matrem ecclesiam [Col. 0078A] subjectum esse debebat, et hoc legibus affirmabat. Econtra Sigismundus dicebat quod proprium domni imperatoris esse debebat, et non de praedicta ecclesia: sed nullam veram auctoritatem exinde ostendebat, nisi tantum unam epistolam quam Pippinus propter odium Gauzioleni episcopi cuidam suo monacho fecerat, ut illi subjectum esset et non Gauzioleno; et hoc propter odium Gauzioleni factum esse perscrutatum est. Quia quando fuit Pippinus Cenomanica in patria, et de quadam persecutione inimicorum suorum reversus per Cenomanicam patriam transibat, tunc eum praefatus Gauziolenus et suus frater Harivius non receperunt, sed infra Cenomanicam urbem cum omnibus quos secum conducere potuerunt se recluserunt, et domnum Pippinum regem illuc introire [Col. 0078B] non permiserunt, sed damnum ei de suis hominibus facere nitebantur, et suum pincernam coram eo stantem, dum sua castra in vinea sancti Petri juxta urbem Cenomanicam posita erant, interfecerunt, et alios homines vulneraverunt. Videns autem domnus Pippinus quod ibi proficere non potuit, vastans totam illam regionem, pergere coepit ad Franciam. Tunc in ipso itinere venit ad ipsum praedictum monasterium Anisolam, et praecepit illis monachis ut nullam obedientiam facerent jam dicto Gauzioleno, eo quod ei rebellis esset, sed sub suo mundeburdo vel sub sua tantummodo tuitione vel dominatione permanerent. Et tunc eis ac Siebaldo eorum abbati talem epistolam dedit, quod propter odium, ut dictum est, Gauzioleni, et non propter ullam aliam rem aut [Col. 0078C] injustitiam factum esse liquet. Tunc enim ipse Siebaldus non fuit ausus ibi remanere, sed una cum Pippino usque in Franciam perrexit. Postea vero cognoscens Pippinus quod injuste fecisset et propter odium Gauzioleni hoc egisset, praecepit filio suo Carolo et jurejurando contestatus est ut praefatum monasterium redderet Cenomanicae matri ecclesiae, cujus juste esse debebat, ne aliquod detrimentum sua anima ex hoc haberet. Et sic fecit postea domnus Carolus, et Franconi episcopo illud reddidit, atque per praeceptum suum praedictae matri ecclesiae confirmavit. Multi autem hactenus vivunt qui domno Carolo hoc dicere audierunt, qualiter suus pater domnus Pippinus ei hoc contestando facere praecepit. Et quando jam dictum monasterium Branconi [Col. 0078D] reddidit, multi vivebant qui hoc domnum Pippinum Carolo praecipere et contestari audierunt. Istam vero rationem pleniter praedictus Aldricus episcopus perscrutatam apud veridicos homines habebat, et hoc testibus veris et bonis coram omnibus affirmabat. Taliter enim Aldricus et Sigismundus altercantes, pervenit ipsa ratio usque ad domnum imperatorem; qui hoc firmiter inquirere praecepit, et veraciter sibi renuntiare jussit. Sed antequam ipsa causatio ante domnum imperatorem veniret, volebant eorum amici et boni homines eos inde pacare et concordare. Sed Aldricus episcopus obtemperabat eorum justis petitionibus, et Sigismundus non faciebat; sed quidquid et juste et rationabiliter sui amici agere [Col. 0079A] suadebant, praedictus Sigismundus spernebat. Offerebat enim ei memoratus Aldricus episcopus ut aliquem censum ei ex hoc solveret, sicut sui antecessores praedicti episcopi antecessoribus faciebant, et per suum beneficium illud tenere, et nunquam ei diebus vitae suae de illo aliquod impedimentum facere volebat, sed quiete et pacifice una cum suis monachis eum inibi esse permittebat. Offerebat etiam et aliam causam praedicto Sigismundo, suadentibus praedictis amicis et bonis hominibus, jam dictus Aldricus episcopus, ut si hanc non vellet, saltem aliam faceret. Permittebat autem ei duas aut tres villas, quales sibi eligeret, per suum beneficium habere, et ex his nullum servitium aut aliqua dona requireret, sed quidquid ex his vellet faceret. His omnibus a Sigismundo [Col. 0079B] spretis, coepit saepedictus episcopus suam justitiam juste et rationabiliter quaerere, quia plenam et justam rationem sibi in hoc habere videbatur. Praecepit enim hanc justitiam inquirere domnus imperator Ebroino Pictaviensis urbis episcopo, et Erchinrado Parisiacae civitatis episcopo, et Rorigoni comiti, et Altmaro seneschalcho domnae Judith imperatricis, et misso palatino una cum aliis vassis dominicis. Sed dum haec res ad effectum tunc minime pervenit propter alias necessitates, et hoc domno imperatori renuntiatum esset, praecepit ut ante se in suo palatio ipsa altercatio finiretur. Tunc ergo jussit domnus imperator ut haberent ambo eorum auctoritates et testimonia Aquisgrani palatio ad suum placitum quod ibi tempore quadragesimali cum episcopis et abbatibus et [Col. 0079C] comitibus et caeteris fidelibus suis habebat, ut ibi pleniter praefixa altercatio finem perciperet. Sed Sigismundus jam vocatus ad ipsum placitum minime pervenit. Qua de re iterum domnus imperator per suam epistolam eum vocavit ut post Pascha veniret. Qui et hoc renuens, jam tertio vocatus minime venit, neque missum aliquem misit cur hoc dimitteret. Tunc cernens domnus imperator suam inobedientiam et contumaciam, exspectavit tamen adhuc post tertium condictum placitum quindecim dies ut veniret; sed cernens eum jam venire non velle, neque suam rationem juste diffinire, quia minime hoc rationabiliter et veraciter se facere confidebat, et propterea venire ad placitum nolebat, tunc domnus imperator interrogavit suos consiliarios et episcopos [Col. 0079D] sive abbates et comites et reliquos fideles suos quid ex hoc facere deberet, et quale consilium ex hoc ei darent, et quid de tam inobediente suo praecepto facturus esset. Tunc respondentes dixerunt utriusque ordinis omnes: Vidimus quod iste episcopus vester Aldricus habet suas auctoritates et praecepta regalia tam genitoris vestri quam et aliorum vestrorum antecessorum, videlicet regum Francorum, in quibus, ut coram nobis relictum est, continetur insertum et sanctorum sacerdotum ac regum manibus propriis corroboratum, quod monasterium Anisolae, unde agitur haec justitia, Cenomanicae matri ecclesiae traditum fuit et ab episcopis ejusdem matris ecclesiae constructum et ornatum atque legibus possessum. [Col. 0080A] Habet etiam praefixus episcopus, quos videmus et audimus, suos testes veros et bonos, qui has auctoritates firmas et veras esse testantur, et jurejurando quae dicunt affirmant. Insuper testantur quod infra legitimo tempore praedicta mater Cenomanicae civitatis ecclesia vestituram legitimam habuisset de praedicto monasterio, et adhuc triginta anni non sunt transacti quod ex eo legitimam vestituram habuit, et propterea inde fuit modo alienatum quod Franco episcopus praedictae ecclesiae suo propinquo Adalghyso illud impetraverit, ut pro illo regalia servitia et itinera faceret, quae ille pro sua infirmitate et senectute facere non valebat. Affirmant etiam eumdem Franconem aliquas villulas et quosdam vassallos casatosque, ut nominant, ex praefixo monasterio ad [Col. 0080B] suum opus, dum advixit, retinere, sed illis ambobus defunctis non fuit ad praesens episcopus ejusdem sedis qui domnum imperatorem Ludovicum ex hoc interpellaret ad tempus; et sic datum est alio, et tali occasione sublatum est de praefixa sede. Sed et hoc quod isti monachi dicunt quod vestrum proprium esset, praedicti testes Aldrici episcopi per eorum auctoritates et per vestros vassallos et alios veridicos et bonos homines affirmant non esse. Dicunt etiam, si vestrum proprium esset, res ipsius monasterii secundum legem Salicam aut Ribuariam tuerentur, sicut alia loca et res quae de vestro sunt proprio faciunt, et mancipia non partirentur, sicut de aliis locis et rebus quae de vestro sunt proprio in illa regione est consuetudo facere; sed de istis causis [Col. 0080C] in rebus sancti Carilephi sicut in propriis domni imperatoris observare apud eos est consuetudo, nihil unquam conservatum fuit; et pro istis causis affirmant et defendunt jam dicti testes saepedictum monasterium non vestrum proprium aut alicujus esse, sed de jure Cenomanicae matris ecclesiae, de cujus rebus est fundatum, illud esse affirmant, quod et rationabiliter et legibus, ut nobis videtur, facere possunt. Testantur etiam supra memorati testes quod omnes episcopi qui in praedicta civitate et in jam dicta sede a tempore sancti Innocentis episcopi secundi, successoris videlicet sancti Victurii, et a tempore sancti Carilephi confessoris eximii fuerunt, praedictum monasterium subjectum habuissent, exceptis duobus, quod propter praedictum odium et pro [Col. 0080D] aliqua negligentia veraciter factum esse inquisitum est. Testantur etiam quod plus ad jus et subjectionem praedictae matris ecclesiae praefatum monasterium pertineat quam ad vestrum proprium aut ad aliam aliquam causam; et hoc, si aliqui testes contra se venerint, falsos eos, qualiter praeceperitis, facere posse testantur firmiterque affirmant. Supradicta vero ratione hanc justitiam diligentissime ventilatam, rei veritatem cognoscentes, pleniter et rationabiliter legis divinae et mundanae nos utriusque ordinis vestri fideles auctoritate instructi, et plena ratione suffulti, judicamus vosque hortamur ut ei auferatur qui vobis inobediens exstitit et ad vestrum placitum non solum semel aut bis vel ter vocatus [Col. 0081A] venire contempsit, quia de sua absentia culpabilis et convictus esse cognoscitur, et ei vestra auctoritate nostroque judicio reddatur praefatum monasterium qui vobis inobediens non fuit, nec ad placitum venire renuit, sed semper praesens cum suis auctoritatibus et nobilibus testibus adfuit, et hoc pleniter et legaliter approbare est paratus quod suae sedis ecclesiae praefatum monasterium esse debet. Et propterea praefato Aldrico episcopo firma auctoritate ad jus suae sedis ecclesiae praefatum monasterium cum omni integritate ut reddatur judicamus. Quidam autem eorum dixerunt: De nobis ipsis aliter judicare non possumus, quod si aliquis nostrum licet nemine quaerente, aut aliqua causatione pulsante, vocatus ad vestrum placitum venire contempserit, ni infirmitas [Col. 0081B] aut legitima somnis eum detinuerit, et si aliqua somnis, aut infirmitas eum detinuerit, ni ipse suum advocatum aut suam excusationem rationabilem ad vos miserit, juste et plena ratione perdere debet unusquisque nostrum quod de vestro habet. Et propterea sicut et de nobis, sic et de illo judicamus; quia neutrum fecit, nec ipse venit, nec mandare studuit cur illud dimisit. Sed sicut isti homines qui praesentes adstant, id est Hagano et Benedictus et alii, dicunt et affirmare volunt qualitercunque vobis placuerit, sive si aliquis ex vobis aliter dixerit, singulare certamen cum eo praeliari sive in judicio, si vobis placuerit, seu cum sacramento verum facere nullam ob aliam causam praefatum Sigismundum remansisse, neque propter infirmitatem, neque propter [Col. 0081C] aliam necessitatem, nisi quod venire, ne convinceretur, noluit, quia nullam justitiam neque aliquam justam aut rationabilem causam praedicta quaestione se habere confidebat. Et haec praedicti homines quotidie ante vos et ante nos et reliquos fideles vestros clamant, et approbare, sicut praedictum est, vel qualiter vos placuerit et eis praeceptum fuerit volunt. Et hoc saepissime publiciter in hoc palatio est acclamatum et perquisitum nobis et caeteris fidelibus vestris audientibus: sed nemo est qui eis contradicere aut resistere velit, sed plus dicunt omnes eos veritatem dicere, quod et verisimile nobis esse videtur. Sic vos jam quindecim dies per aliud placitum vel tertium ei concessum exspectantes, neque suum advocatum aut suas auctoritates misit, neque ullam excusationem [Col. 0081D] de se vel de suo contemptu facere noluit. Idcirco de sua absentia vel contumacia jam convictum atque damnatum eum esse legibus judicamus, ita ut nec ejus vox amplius de hac causa audiatur. Et ut hoc quod dicimus et judicamus auctoritate canonum et legis plenius confirmemus, precamur ut nonnullae sententiae ad hoc pertinentes canonum et legum ante vos legere jubeatis. Et tunc publice coram omnibus recitatae sunt hae sententiae canonum et legum.



Excerptum ex decretis papae Bonifacii, capitulo III.

Manifestum est confiteri eum de crimine qui indulto [Col. 0082A] et delegato judicio purgandi se occasione non utitur. Nihil enim interest utrum in praesenti examine omnia quae dicta sunt de eo comprobentur, cum ipsa absentia pro confessione constet [a 1Kb] .



Item ex decretis ejusdem Bonifacii papae.

Nulli dubium est quod reus judicium nocens subterfugit, quemadmodum ut absolvatur qui est innocens quaerit. Confitetur enim de omnibus quisquis se subterfugere judicium dilationibus putat.



Item ejusdem cujus supra.

Cavendum est ut si quis adesse neglexerit, dilationem sententiae de absentia non lucretur; sed quae male pullulasse noscuntur, radicitus evellantur et emendentur.



Ex decretis Coelestini papae.
[Col. 0082B]

Non caret enim suspicione qui ad judicium venire contempserit et purgari se distulerit, quia ipsa absentia sua est comprobatio. Insuper occurret veritas, si falsitas displicet. Merito namque causa nos respicit si silentio faveamus errori. Ergo corripiantur qui hujusmodi sunt modis omnibus, ut veritas eorum versutiis non sopiatur, sed astuta eorum cavillatio aptissime et prudenter omnibus manifestetur et emendetur, atque restituatur quod hactenus occultum et neglectum fuit.



Item excerptum ex decretis papae Innocentii [b 1Kb] .

Veritas saepius exagitata magis splendescit ad lucem, et pernicies revocata in judicium gravius condemnatur. Nam fructus divinus est justitiam [Col. 0082C] saepius recenseri, et errata corrigere, ablata restaurare. Nec otiosa ergo Dominus judex noster in nobis esse patitur quae exercenda, non negligenda donavit [c 1Kb] .

Sequentia vero capitula ad eamdem rationem pertinentia a sapientibus comitibus et scabinis dominicis sunt prolata; et per judicium coram omnibus sunt recitata.



Haec capitula quae subsequuntur de lege Romana sunt assumpta.

Imperator Valentinianus inter caetera Firmino praefecto praetorio et patricio data [d 1Kb] . Si quis pulsatus in judicio adesse noluerit, post secundam aut tertiam conventionem sciat se contumacis sententiam [Col. 0082D] subiturum, id est ut quidquid, si fuisset in judicio addicendus erat, petenti litigatori quasi victus exsolvat. Data VII. Kal. Maii Romae, Herculano V. C. cons.

Quinque capitula de effectu sententiarum et finibus litium Pauli sententiarum lib. V [e 1Kb] . Quicunque tribus auctoritatibus judicis conventus, aut trinis litteris vel tribus edictis ad judicium fuerit provocatus, aut uno pro omnibus peremptorio, id est quod causam exstinguit, fuerit evocatus, et praesentiam suam apud eum judicem a quo ei denuntiatum est exhibere [Col. 0083A] non voluerit, adversus eum quasi in contumacem judicari potest. Quinimo nec retractari per appellationem negotia possunt, quoties in contumacem fuerit judicatum.



Item Theodosius libro quarto'de sententiis ex periculo recitatum.

Imperatores Gratianus, Valentinianus et Theodosius AAA. Clearcho praefecto. Quidquid praesentibus partibus in causis fuerit ordinatum, habebit plenissimam firmitatem, nec poterit immutari. Data Kal. April., Honorio VIII et Boetio conss.



Sequitur sententia de eadem lege Romana, de libro Pauli assumpta.

Si enim judicibus talia conceduntur, quanto magis [Col. 0083B] regibus et imperatoribus frena et lora ampliora et latiora relaxantur, quoniam de crimine majestatis gravius judicantur rei et incriminati quam alterius alicujus generis saecularis: quia honor capitis decus est aliorum membrorum, et dedecus capitis ignominia est aliorum membrorum. Porro quia omnia membra sequuntur caput, scilicet ut in comparatione praedecessorum nostrorum, more videlicet antiquorum, loquamur, sicut ab illis non semel aut bis vel ter sed persaepe firmatum et definitum esse legimus, dehonoratio et despectio seniorum et magistrorum et contumacia eorum contumelia est subditorum et juniorum, et honor et exaltatio atque benevolentia et obedienda seniorum et magistrorum honor et exaltatio est subditorum et juniorum, quia [Col. 0083C] et illi ab istis et isti ab illis mutuo foventur et exaltantur, et honor regni et populorum ampliatur, et vis atque justitia eorum crescit et populus salvatur et exaltatur. Si quis autem contra haec inire aut aliqua machinatione aliquid agere praesumpserit, damnatus in omnibus et ab omnibus interius exteriusque sententia ultionis feriatur, ne in posterum quisquam talia agere praesumat, et si quis facere tentaverit, similiter damnetur, et ultionis sententiam non effugiat.



Item unde supra, si quis ad placitum venire distulerit.

Si quis subterfugiendo placitum huc illucque vadit, et ad placitum venire distulerit, et maxime si [Col. 0083D] vocatus a judicibus fuerit, omnimodis providendum est ne quaerens suam justitiam pro tali occasione perdat, sed quasi convictus ille qui ad placitum venire distulerit, item culpabilis et convictus de sua absentia judicetur, et deinceps hoc recupare non valeat, sed magis metallis et aliis poenis deputetur, ne amplius quisquam talia agere praesumat, et ille de sua versutia et absentia vicisse non lucretur, neque subterfugisse gaudeat, neque suam justitiam perdat. Data IX. Kal. Maii.

His et aliis auctoritatibus sanctorum Patrum et canonum atque legum rationabiliter instructi judicavimus et iterum judicamus ut Aldrico saepedicto episcopo jam dictae res, qui semper pleniter instructus praesens adfuit, et nunquam ad suam justitiam [Col. 0084A] comprobandam defuit, vestra auctoritate vestroque judicio reddantur. Et si talis firmitas ex hoc facta sit quae in posterum appareat, nunquam deinceps de hoc praedicta ecclesia sibi commissa aliquod damnum aut scandalum aut ullam causationem patiatur. Et si aliquis, quod non credimus, ex hoc deinceps aliquam pulsationem aut causationem ei facere voluerit aut suis successoribus, evindicare non valeat, nec ejus vox penitus audiatur qui hoc facere tentaverit, sed hoc judicium quod modo agitur, ratum futuris maneat temporibus, et vestra redditio firma et stabilis permaneat. His taliter peractis, hoc divisimus. Tunc domnus imperator coram illis reddidit Aldrico praefixo episcopo per eorum judicium plena auctoritate monasterium Anisolae, in quo domnus Carilephus [Col. 0084B] corpore requiescit ad jus Cenomanicae matris ecclesiae, cui praefatus episcopus praeerat, futuris temporibus possidendum, et missos ei dedit qui ei inde plenam vestituram facerent, Fulconem, scilicet, comittem palatii, et Arduinum et Gaufridum comites, et Folcradum vassum dominicum, qui postea, sicut domnus imperator eis jussit, plenam et legalem vestituram per cloccas et ostia senioris ipsius monasterii ecclesiae, in qua etiam sanctus Carilephus corporaliter requiescit, et per portas ipsius monasterii jam dicto Aldrico episcopo multis coram testibus in ipso monasterio solemniter fecerunt. Hoc autem factum est anno incarnationis Dominicae 838, indictione II, et anno imperii praefati domni Ludovici piissimi imperatoris XXV, anno vero ordinationis [Col. 0084C] saepedicti Aldrici episcopi sexto. Pridie quoque Kalendarum Maiarum Aquisgrani palatio praedictum judicium est actum, et in ipsa die ipsa ratio a praefixo imperatore legibus est adimpleta et plena ratione peracta. Propterea ergo hoc memoriale conscribere libuit ut si aliqua altercatio deinceps exorta fuerit qualiter haec res acta sit, per hoc memoriale declaratum appareat: ut si aliquis ex hoc aliquam querelam facere tentaverit, evindicare minime valeat. Actum atque conscriptum est hoc memoriale Aquisgrani palatio Kal. Maii in sacrario sanctae Mariae, regnante Domino nostro Jesu Christo in perpetuum. Hae vero chartae et haec praecepta publice relecta et recitata sunt ante domnum imperatorem et [Col. 0084D] Drogonem ejus fratrem et archicapellanum, sive etiam ante suos missos quos domnus imperator ad hanc causam audiendam et discernendam constituit, seu ante conscriptos episcopos, comites et mininistros ac judices, quando hoc judicium in praescripto palatio judicatum est, et quando praefatum monasterium ad jus praefixae Cenomanicae matris Ecclesiae est legibus redditum et supradicto praetextu evindicatum; id est:

I. Traditio sancti Carilephi quam fecit sancto Innocenti episcopo per licentiam et consensum Childeberti regis.

II. Charta commendationis qualiter se domnus Carilephus per licentiam sui abbatis, exhortante domno Avito, una cum suis monachulis subdidit ecclesiae [Col. 0085A] civitatis, et in manus sancti Innocentis episcopi duabus vicibus se tradidit.

III. Precaria quam sanctus Carilephus accepit a sancto Innocente de eadem re.

IV. Praeceptum Childeberti regis quod jussit tacere super traditionem sancti Carilephi et super precariam quam ipse sanctus Carilephus accepit a sancto Innocente.

V. Charta donationis de rebus et villulis, et auro et argento et vestimentis tam ecclesiasticis quam et aliis, sive libris et crucibus et capsis vel reliquiis sanctorum multorum quae domnus Innocens in adjutorium ad monasterium Anisolae construendum et ornandum domno Carilepho et suis monachulis per scripturam tradidit.

[Col. 0085B] VI. Charta de conventionibus sancti Innocentis et sancti Carilephi mirae magnitudinis conscripta, et a quindecim episcopis firmata, ut eorum conventiones nullo modo irritae fierent, sed per omnia stabiles permanerent.

VII. Precaria quam sanctus Domnolus episcopus abbati suo Gallo fecit de monasterio sancti Carilephi.

VIII. Praeceptum quod Chilpericus rex sancto Domnolo episcopo fecit et suo abbati Gallo de monasterio Anisolae.

IX. Praeceptum emunitatis quod fecit Chilpericus rex sancto Domnolo episcopo de monasterio Anisolae et de omnibus villulis et rebus ad eum pertinentibus.

X. Precaria quam Haduindus episcopus de monasterio sancti Carilephi Sigranno abbati fecit.

XI. Praeceptum quod rex Chlotarius Haduindo episcopo et Sigranno abbati de monasterio Anisola fecit.

XII. Praeceptum emunitatis quod fecit Chlotarius rex Haduindo episcopo de monasterio Anisola et de omnibus villulis et rebus ad illud pertinentibus.

XIII. Precaria quam domnus Berarius episcopus de monasterio sancti Carilephi Ibboleno abbati fecit.

XIV. Praeceptum Dagoberti regis super precariam Ibboleni abbatis quam a domno Berario episcopo de [Col. 0085D] monasterio Anisola accepit.

XV. Praeceptum emunitatis quod fecit Dagobertus rex domno Berario, episcopo de monasterio Anisola et de omnibus villulis et rebus ad illud pertinentibus.

XVI. Precaria quam Gauziolenus episcopus de monasterio sancti Carilephi Didoni abbati fecit.

XVII. Praeceptum Chilperici regis quod fecit Gauzioleno episcopo et Sicbaldo abbati super precariam eorum de monasterio Anisola.

XVIII. Praeceptum Chilperici regis sub emunitatis tuitione Cenomanicae sedis. Ecclesiae factum Gauzioleno episcopo. Simul et confirmatio in hoc ipso praecepto continetur quam fecit super precariam [Col. 0086A] praedictus rex Gauzioleno memorato episcopo et Didoni abbati suo.

XIX. Praeceptum emunitatis quod fecit Theodoricus rex Berario episcopo de cellulis et villulis sui episcopii et nominatim de monasterio Anisola.

XX. Praeceptum emunitatis quod fecit Dagobertus rex episcopo Herlemundo de cellulis et villulis de suo episcopatu; ubi et monasteriolum Anisola commemorat, et suae sedis ecclesiae esse affirmat.

XXI. Monumentum de vita sancti Innocentis episcopi.

XXII. Exemplar de vita et actibus sancti Turibi episcopi.

XXIII. Praeceptum quod fecit domnus Carolus [Col. 0086B] Franconi episcopo quando ei monasterium Anisola per judicium et plenam auctoritatem reddidit et suae sedis ecclesiae confirmavit, sicut in eo continetur insertum.

XXIV. Praeceptum quod feeit domnus Ludovicus imperator Franconi episcopo de mancipiis sanctae Mariae et sancti Carilephi, in quo continetur monasterium Anisolae subjectum esse debere Cenomanicae matri Ecclesiae.

XXV. Praeceptum quod fecit domnus Carolus Franconi episcopo quando ei concessit ut hostes et itinera nulla faceret, sed Adalghisus suus propinquus omnia regalia servitia pro eo faceret, et per licentiam Franconis aliquam partem abbatiae sancti Carilephi teneret, et post obitum Adalghisi ad jus et regimen [Col. 0086C] Cenomanicae matris ecclesiae absque ulla contradictione revertetur, sicut in eo continetur insertum.

Huic judicio et redditioni interfuere subter inserti viri: Judith Imperatrix, Carolus gloriosissimus rex, Drogo archiepiscopus atque archicapellanus, Autcarius archiepiscopus, Hadalboldus archiepiscopus, Amaluvinus archiepiscopus, Aiulphus archiepiscopus, Rataldus episcopus, Ecardus episcopus, Erardus episcopus, Ebruinus episcopus, Wiliricus episcopus, Albericus episcopus, Ghefridus episcopus, item Albericus episcopus, Simeon episcopus, Ercan radus episcopus, Ionas episcopus, Vuiladus episcopus. Ansigaudus episcopus, Adalardus comes, Radulfus comes, Bonefacius comes, Adalbertus comes, [Col. 0086D] Vuarinus comes, Herbertus comes, Audulfus comes, Stephanus comes, Rainaldus comes, Cislebertus comes, Landricus comes, Gerardus comes, Abbo comes, Teoto comes, Poppo comes, Erminus comes, Anfredus comes, Adalgarius comes, Gebuinus comes, Tetghildus comes, Troandus comes, Ardoinus comes, Rumaldus comes, Herloinus comes, Hungarius comes, Theodoricus comes, Ricboto abbas, Ludovicus abbas, Stolido abbas, Hilduinus abbas, Burchardus abbas, Lantramnus abbas, Godolricus abbas, Daniel abbas, Georgius abbas, Elmeradus abbas, Vuaringarius abbas, Aldricus abbas, Eribertus abbas, Tethaldus abbas, Marcoardus abbas, Humbertus abbas, Eginardus abbas, Fulco vassus dominicus et comes [Col. 0087A] palatii, Ragenarius vassus dominicus et comes palatii, Teutfridus vassus dominicus, Adalelmus vassus dominicus, Henricus vassus dominicus, Engiscardus vassus dominicus, Diso vassus dominicus, Franco vassus dominicus, Teoto vassus dominicus, Folcradus vassus dominicus, Bernuinus vassus dominicus, Evrardus vassus dominicus, Salaman vassus dominicus, Egibertus vassus dominicus, Vuinitmarus vassus dominicus, Vuitbaldus vassus dominicus, Radulphus vassus dominicus, Gunzo vassus dominicus, Odorricus vassus dominicus, Cadilo vassus dominicus, Letricus vassus dominicus, Nantarius vassus dominicus, Robertus vassus dominicus, Isaac vassus dominicus, Hugo vassus dominicus, Dagobertus vassus dominicus, Ebruinus vassus dominicus, et reliqui [Col. 0087B] innumerabiles quorum nomina propter prolixitatem hic non inseruimus.



XLIV. Exemplar epistolae quam domnus imperator Ludovicus Ionae urbis Aurelianensis episcopo et Henrico abbati fecit de causa Aldrici Cenomanicae urbis episcopi suorumque monachorum de monasterio sancti Carilephi, quando illud ei domnus imperator plena ratione ecclesiaeque sibi commissae reddit, et propterea quidam monachi inconsulte contra omnem auctoritatem canonicam et regularem ex eo sunt egressi, et res ecclesiasticas non paucas sive sacrata vasa aurea et argentea furtim inde exportaverunt.

In nomine Domini Dei et Salvatoris nostri Jesu Christi. Ludovicus, divina repropitiante clementia, imperator Augustus, Jonae venerabili episcopo salutem.

[Col. 0087C] Notum tibi esse volumus quia perventum est ad nos quod monachi ex monasterio sancti Carilephi in egressu praesumptivo idem monasterium expoliassent ornamentis ecclesiasticis tam in thesauro quamque in vasis seu vestimentis, nec non et libris. Quapropter tibi praecipimus et Henrico abbati ut vos omni diligentia illud inquiratis, et cum omni integritate res ecclesiasticas eidem ecclesiae restituere faciatis. Vale, ex hoc habeto studium sicut de te bene confidimus, et sicut in hoc nostram cognoscis voluntatem.



XLV. Item exemplar alterius epistolae domni Ludovici imperatoris de praedicta re, ad quos supra.

[Col. 0087D] In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus, Jonae venerabili episcopo salutem

Notum tibi esse volumus quia perventum est ad nos quod monachi ex monasterio sancti Carilephi egressi sunt de proprio monasterio, aliena loca quaerentes, immemores propriae promissionis eorum, in qua promiserunt obedientiam et stabilitatem propriae promissionis loci, atque renuntiaverunt propriis voluntatibus secundum regulam sancti Benedicti, obliti etiam sententiam evangelicam, in qua Dominicum exemplar audivimus: Non veni, inquit, facere voluntatem meam, sed ejus qui misit me (Joan. VI. 38); [Col. 0088A] oblitique apostolicae sententiae ita dicentis: Subjecti estote omni creaturae, sive regi quasi praecellenti, sive ducibus tanquam ab eo missis (I Petr. II, 13). Et hoc non ob aliud fecerunt nisi quod abbas eorum nobis inobediens apparunt, et nos eidem abbati idem monasterium tulimus, et illud Aldrico episcopo ecclesiaeque sibi commissae legaliter, sicut a suis praedecessoribus possessum et constructum fuit, reddidimus, sicut lator ejus epistolae tibi dicere poterit, quia prolixum est nobis in hac epistola omnia inserere qualiter actum et definitum rationabiliter fuit, et quia in nullo sentimus contrarium esse auctoritati canonum monachos subjectos episcopis fieri debere. Quapropter volumus ut missus noster sis una cum Henrico abbate, et eosdem monachos plena [Col. 0088B] auctoritate canonum et regulari atque nostra ad proprium monasterium redire compellatis. Si vero quispiam eorum vos non obaudierit, volumus ut compellatis eum venire ad nostram praesentiam in proximo placito quod habituri sumus, Domino annuente, apud Carisiacum. Bene vale, et ora pro nobis Dominum.



XLVI. Notitia de monasterio sancti Carilephi in generali synodo in Carisiaco palatio regio, facta ab Aldrico episcopo per judicium episcoporum accepta, sicut in ea continetur insertum.

(Vide ubi supra, col. 1290.)



XLVII. De responsione Ludovici imperatoris et judicio optimatum suorum contra praecepta quae monachi de [Col. 0088C] monasterio Anisolae attulerunt coram eo, quando contra Aldricum episcopum de praedicto monasterio in rationes venerunt.

Quando Aquisgrani palatio anno imperii domni Ludovici piissimi Augusti XXV, coram eo et principibus suis tam ecclesiasticis quam et saecularibus in generali conventu querela de monasterio Anisolae et rebus suis inter Aldricum Cenomanicae urbis episcopum et Sigemundum ejusdem monasterii abbatem agebatur et diligentius scrutabatur, atque jam dictus pontifex inter reliqua instrumenta chartarum et praecepta regalia unum praeceptum quod domnus Carolus facere jussit, sua videlicet propria manu roboratum et annulo suo subter sigillatum, per quod ipse jam dictum monasterium Franconi episcopo [Col. 0088D] ecclesiaeque sibi commissae reddidit, et monachi praedicti Sigemundi quoddam praeceptum de electione eorum, ut de semetipsis haberent licentiam eligendi abbatem, quod dicebant jussu domni Ludovici piissimi imperatoris esse conscriptum. Ad quod respondit domnus imperator: Si ego hoc praeceptum fieri jussi, nesciebam quod praedictum monasterium de episcopio Cenomanico esset, et ignorabam quod pater meus illud ibi per suum praeceptum redderet. Sed quia vos et pares vestri hoc mihi celastis, et per fraudem et malum ingenium facere suasistis, idcirco ipsum praeceptum, quod mihi praecipere fieri dicitis, vestro mendacio infirmatur, quia causa ubi fraus intercedit non valet, sed magis reproba [Col. 0089A] efficitur. Et ideo vestrum praeceptum stare non poterit, quia vestro mendacio et vestra fraude funditus destruitur. Si enim nos unam vobis tantum electionem concessimus, ipsam cito finitam esse cognoscimus, quia Sigemundus, quem vobis abbatem elegistis, memoratum monasterium sua culpa perdidit, quia nobis inobediens et infidelis exstitit. Haec taliter praedictus domnus imperator agens interrogavit cunctos circumstantes quid super hac re eis rectius videbatur. Qui respondentes dixerunt tam episcopi quam abbates, sive comites, et reliqui omnes: Haec posteriora praecepta, quae isti monachi afferunt, non possunt destruere anteriora quae Aldricus episcopus et ecclesia sibi commissa habet; sed anterioribus cedendum est, et posteriora, quae [Col. 0089B] fraude et malo ingenio impetrata fuerunt, infirmantur et stare non possunt, quia actio qua in quibuscunque negotiis fraus intercesserit non valebit. Et ut ratione et lege firmentur ea quae testamur, aliqua ex authenticis nostris vobis testimonia indicantes proferimus. Constitutum est a sanctis patribus et bonis imperatoribus et lege decretum ut quidquid falsa petitio a principe obtinuerit, quia fraus intervenit, non valebit. Item alibi: »Quaecunque contra jus conscripta fuerint non valebunt, quocunque modo fuerint impetrata.« Item alibi: »Qui falsa principum praecepta detulerint, puniantur.« Item alibi: »Dolus malus est cum aliter agitur, aliud simulatur.« Item alibi: »Qui dolum vel metum adhibuit ut res ad alium transiret, de doli actione tenebitur.« [Col. 0089C] Item alibi: »Dolus malus est si per falsitatem voluerit quis prius definita convellere.« Item alibi: »Redintegrandum est a praesentibus judicibus et in ejus unde abcessit potestate revocandum quod quacunque conditione temporis, aut dolo, aut captivitate, aut virtute majorum timore faciente deperierit.« Item alibi: »Quidquid vera seu falsa petitio a principe obtinuerit, quia fraus intercessit, non valebit [a 1Kb] .« Magna fraus fuit, quoniam monachi praedicti memoratum monasterium de jure Cenomanicae sedis ecclesiae esse sciebant, quia non sunt adhuc triginta anni quod a pontificibus memoratae sedis possessum est; et haec celantes, vobisque mentientes, praecepta sibi sine consensu praedictae sedis pontificis, cui juste debetur, facere suadebant. Et [Col. 0089D] hoc justum esset, ut si aliquis laicorum hoc fecisset, ut magnum detrimentum sustineret; sed et pro certo judicaretur illi ut capitali sententia puniretur. Sed quia non laici, sed jam dicti monachi, hoc fecerunt, dignum est ut ita coerceantur ne alii monachi deinceps talia agere praesumant. Propterea nonnulli praefati monasterii monachi cum Sigemundo praedicto eorum abbate exsilio damnati sunt. Et sic confirmatum est saepedictum monasterium Aldrico episcopo et ejus episcopio, sicut in ejus notum est praeceptis et aliis monumentis chartarum continetur insertum.



XLVIII.[Col. 0090A] Memoriale qualiter Anisolae monasterium a jure Cenomanicae matris ecclesiae post obitum Ludovici piissimi imperatoris alienatum est.

Si quis nosse desiderat qualiter monasterium Anisolae una cum rebus suis de jure Cenomanicae matris ecclesiae post obitum Ludovici secundi Francorum imperatoris elapsum est, in hoc memoriale breviter comprehensum aliquid invenire poterit. Defuncto praescripto domno Ludovico piissimo Augustio anno incarnationis Dominicae octingentesimo et quadragesimo, magna seditio orta est in imperio suo. Inter caetera autem mala surrexit quaedam tyrannica potestas in pago Cenomanico qua resistere nitebatur Carolo filio ejus, cui praedictus imperator inter [Col. 0090B] caeteras regiones Neustriam dederat, et suos fideles valde infestabat. Praefatae ergo tyrannicae potestati se conjunxit Sigemundus, qui dudum de praefatae Anisolae monasterio abbas fuerat, et Aldricus ecclesiae Cenomanicae episcopus, qui illud monasterium una cum rebus suis tunc tenuerat, fideliter Carolo seniori suo adhaerebat, et licet memorata tyrannica potestas eum ad se saepissime vocaret, et firmitatem ei facere vellent qui eam exercebant qualiter ipse quaereret ut diebus vitae illorum suos honores non perderet nec imminutos haberet, sed majores et qualescunque in illa regione peteret adipisceretur, si se illis conjungeret. Sed ille propter haec omnia proposito a praedicto seniore suo se non substraxit; sed inconvulse fidelis et pro viribus adjutor illi exstitit, [Col. 0090C] et propter illum omnia sua dimisit, et eum secutus est per omnia. Cessante vero jam dicta seditione, cepit Carolus rex praedictus consilium ut memoratos tyrannos aut a jam dictis finibus ejiceret, aut eos sibi fideles faceret: ad quos misit optimates suos, vocans eos ad se. Quibus responderunt: Nec ad illum veniemus, nec illi fideles erimus, nisi nobis convictis concedat omnibus vitam et membra et tales honores quales modo tenemus, quocunque modo eos habeamus, inter quos praefatum Sigemundum et monasterium Anisolae cum rebus suis comprehenderit. Videns domnus Carolus praefatus rex, propter alias seditiones quae undique grassabantur, sine magno discrimine aliter tunc non posse fieri, consensit petitionibus eorum, et inter reliquos Sigemundo [Col. 0090D] concessit memoratum monasterium habere, et praedicto Aldrico et suae sedis ecclesiae firmiter promisit illud cito redditurum: et tali occasione memoratum monasterium alienatum est tunc a jure Cenomanicae matris ecclesiae, non legibus evindicatum, sed tyrannice alienatum.



XLIX.

Vertente autem tempore, et praedicto Sigemundo ad memoratum regem, domnum videlicet Carolum filium Ludovici imperatoris, minime veniente, et facto maximo praelio in pago Altisidiorense inter Carolum et Lotharium, in quo a Domino Deo et Salvatore nostro data est jam dicto Carolo victoria, [Col. 0091A] et eo per partes Cenomanicas remeante, nec tunc memorato Sigemundo ad eum veniente, redditur Kal. Augusti in villa cujus vocabulum est Bona super fluvium Liz, in pago Cenomanico, a praescripto domno Carolo legibus praefato Aldrico episcopo per judicium multorum nobilium et sapientium virorum praedictum Anisolae monasterium cum omnibus ad se pertinentibus; eique ibi missi boni et strenui dati sunt qui eum et Cenomanicam matrem sibi commissam ecclesiam legibus revestirent, et plenam ei atque legalem vestituram ex eo futuris temporibus legaliter tenendam facerent. Quod et supradicto praetextu tertio die Nonas jam dicti mensis factum esse liquet. Et sic falsitas subditur veritati, atque injuste alienata juste restituuntur; quae et [Col. 0091B] hactenus a praefato episcopo et a suae sedis ecclesiae ministris legibus possidentur, et canonice atque regulariter gubernantur.



L. Exemplar epistolae formatae quam Drogo archicapellanus et urbis Mediomatricae archiepiscopus Landramno Turonicae urbis archiepiscopo canonice misit, ut Aldricum praedictae urbis Mediomatricae cardinalem presbyterum atque ejusdem urbis primicerium suo permissu et jussu domni Ludovici piissimi imperatoris episcopum Cenomanicae matris ecclesiae ordinaret, sicut in ea habetur insertum. Talis enim est prologus praedictae epistolae venerabili Landramno archiepiscopo.

Venerabili in Christo fratri et coepiscopo Landramno archiepiscopo Drogo in Domino salutem. Auditu comperi quod domnus imperator concessisset [Col. 0091C] Aldrico presbytero consecrationis nostrae, qui etiam et noster tonsus doctus et clericus fuit, episcopium Cenomanicae urbis. Sed ille postea ad nos mittens petiit, sicut debuit, ut ei et ordinatoribus suis tibi atque suffraganeis tuis ad episcopatus culmen ordinandi assensum praebuissem et licentiam tribuissem. Cujus petitioni ita consensi, ut si ipsum per Dei voluntatem et domni imperatoris dignum et utilem sanctae Dei Ecclesiae ad hoc officium inveneris et ita decreveris, quia ipse apud nos probos mores ostendit, licentiam a nobis concessantibus id perficiendi atque ipsum consecrandi habere cognoscas. Oro te valere et omnes fratres, atque memor sis mei in sacris orationibus charitatis tuae.



LI[Col. 0091D] Exemplar formatae epistolae quam Drogo archicapellanus et Mediomatricae urbis archiepiscopus Aldrico praedictae Mediomatricae urbis cardinali presbytero atque ejusdem urbis primicerio canonice misit, ut suo consensu et domni Ludovici piissimi imperatoris jussu Cenomanicae matris ecclesiae a suo archiepiscopo et reliquis comprovincialibus episcopus ordinaretur, ideo quia populus eum sibi ordinari episcopum petierat, et ad eum epistolam pro hoc direxerat, ut suo adminiculo et permissu antedictus Aldricus eorum atque jam dictae Ecclesiae episcopus ordinaretur, canonice eis direxit epistolam hunc modum continentem.

Dilecto filio Aldrico vocato episcopo Drogo indignus archiepiscopus in Christo sempiternam salutem. Cognoscat dilectio tua mihi placere ea quae [Col. 0092A] tibi divina largitio honoris conferre per imperialem administrationem dignata est. Sed dilectio tua, ut debuit, ad me misit ut tibi epistolam misissem ad metropolitanum tuum conscriptam ut ei licentiam tribuissem te ordinandi. Nunc vero, quanquam decentius atque honestius fuisset mihi et tibi ut scripto a te directo iterum scriptis respondissem, tamen ne forte occasio per me differentem donum tibi divinitus, ut credo, concessum aliquod tibi inferret impedimentum, charitate fretus feci ut petisti. Unde duas tibi misi epistolas; quarum una ad metropolitanum tuum est conscripta juxta petitionem tuam, ei retribuendo licentiam; altera vero ad te, ut et tu cognoscas licentiam a nobis tibi attributam et nos potius in augmento honoris tui gaudere quam ullo [Col. 0092B] modo injuriam tibi aliquam inferre voluisse. Vale semper in Domino, et confortare, memor semper nostri, et fidem quam semper erga nos jure servasti inconvulsam deinceps per charitatem tuam esse rogamus. Iterumque vale.



LII. Summa de polecticis vel plenaris fratrum Cenomanica in urbe Deo servientium, de rebus quas Franco senior et Aldricus eorum episcopi eis dederunt et testamentis atque praeceptis regalibus confirmaverunt.

Debent homines fratrum in summa de umericia vini modios duos et quadringentos, de pastione vini modios ducentos unum et septuagintos, de hostilense argenti solidos centum quadraginta et novem. Et debentur septem multones de pascuario, cum [Col. 0092C] lana sex et septuaginta, sogales duo et quadraginta. Et debentur duo, et de laudatico solidi quinque. Et debentur decem de carnatico, arietes quinque et quinquaginta sine lana, de lignario solidi sex et viginti, et debentur novem de sensu, sol. unus et centum de inferenda et de postiurno, sive de sensatico sol. centum et octoginta; et debentur inde de pastione inter frumentum et sigale modii quatuor et triginta, et sextaria novem sufuso, de avena modii quadringenti quatuor et quadraginta; axilios ad alvimannum quatuor et quinquaginta, et omni anno scudulas mille cum quadringentis et quadraginta.



LIII. [Col. 0092D] De ejectione Aldrici Cenomanicae urbis episcopi, et de invasione atque vastatione Cenomanicae matris ecclesiae una cum rerum.

Decedente domno Ludovico Francorum imperatore secundo, filio videlicet Caroli Magni imperatoris, anno incarnationis Dominicae octingentesimo et quadragesimo, Indictione tertia, anno siquidem imperii sui vigesimo et septimo, surrexit quaedam tyrannica pravitas, inter caetera mala, inter Ligerim et Sequanam, et maxime in pago Cenomanico, in quo Aldricus tunc octavum annum in episcopatus dignitate fulgebat. Et licet praedictus imperator inter tres filios suos regna sua divideret, id est inter Lotharium et Ludovicum atque Carolum, Lotharium in media Francia, Ludovicum vero in Hostria [Col. 0093A] [Austria], et Carolum in Neustria et Aquitania collocaret, caetera vero regna et ducatus inter eos, sicut in annalibus eorum continetur, divisa consensu principum suorum partivit. Praefatum autem pontificem memorato Carolo filio suo minori per manus commendavit. Cui jam dictus pontifex Aldricus fidem servans debitam, ab infidelibus sanctae Dei Ecclesiae et suis a praefata tyrannica potestate in supradicto anno a praescripto episcopio et a sua sede ejectus est; et propterea multa quae in ecclesiasticis et aliis rebus pro amore Dei facere coeperat, imperfecta remanserunt. Nam pene praedictum episcopium tunc vastatum est et quasi ad nihilum redactum. Habebat enim coeptum claustrum canonicorum et matrem ecclesiam in media civitate a fundamento [Col. 0093B] una cum suis porticibus et paradisum inchoatum, et maximam partem ex ea factam, similiter et aedificia monasteriorum quinque, una cum claustris et caeteris eorum. Habebat quoque ad utilitatem ejusdem ecclesiae fulciendam et ad pauperes recreandos congregatos greges jumentorum una cum amissariis amplius quam octoginta, vaccarum et ovium atque caprarum sive porcorum amplius quam ducenta, annonam et fenum ac vinum tam ad opus congregationum hospitumque ac pauperum quam et ad sibi ecclesiaeque sibi commissae servientium opus sufficienter. Sed quid amplius dicam? Ita habebat fundatum tam in ecclesiasticis quam et in aliis rebus praedictum episcopium et res sibi commissas qualiter non fuerunt a diebus antiquis, vel a [Col. 0093C] tempore quo alicujus. . . . . . hominis memoria retinetur. Sed haec et reliqua bona innumerabilia a praedictis tyrannis, sive hospitalia septem quae ad pauperes et hospites recipiendos et recreandos fecerat, funditus vastata et diruta sunt. Propter has vero insidias et alias multas haec et alia bona innumerabilia quae facere voluit et coepit in suo episcopio non apparent, quae a Domino illis requirantur a quibus haec subversa et vastata atque prohibita sunt, et non ab illo, qui haec agere et adimplere voluit et prohibitus atque dejectus dimisit. Praescripti ergo tyranni de genere Herivei et Vidonis superiorum tyrannorum remanserunt.



LIV. [Col. 0093D] Synodus habita ab Aldrico in urbe Cenomanica.

In nomine Patris et Filii et Spiritus sancti. Aldricus indignus Cenomanicae matris ecclesiae episcopus omnibus nostrae curae commissis sacris ordinibus et cunctis fidelibus salutem et gloriam sempiternam. Cum in Dei nomine anno incarnationis Dominicae octingentesimo quadragesimo, Indictione tertia, et anno imperii domni Ludovici piissimi imperatoris vigesimo et septimo, anno vero octavo ordinationis praedicti Aldrici episcopi, quarto videlicet Iduum Maiarum die, synodum omnium sacerdotum ac levitarum seu reliquorum servorum Dei Cenomanica urbe praedictus pontifex coadunaret, post allocutionem et admonitionem sive inquisitionem eorum, [Col. 0094A] coepit jam dictus Aldricus episcopus una cum eis, illisque deprecantibus, tractare quid officii unusquisque pro suis confratribus tam pro vivis quam et pro solutis debitae mortis diligenter ageret, et quid pro praefixo pontifice et grege utriusque ordinis sibi commisso fideliter adimpleret. Qua de re hoc instinctu divino pariter considerantes tractavimus, simulque inter nos bono animo et pura voluntate decrevimus, ut dum (advixerit) unusquisque nostri ordinis sacerdos pro praescripto domno Aldrico episcopo et pro populo sibi commisso in quarta feria una cum litania et oblationibus missam decantet, similiter et sexta feria faciat; et qui hoc facere non poterit, quinquaginta psalmos decantet, orantes et supplicantes Dominum coeli ut Deus omnipotens praefixo [Col. 0094B] nostro pontifici secundum suam voluntatem hanc tribuat degere vitam, et quando ei placuerit, finisque hujus vitae advenerit, coelestis janua ei pateat, et locus sanctorum consortii nobis deprecantibus detur. Amen. Similiter et praefatus pontifex pro nobis omnibus aut per se aut per aliquem a se commissum est pollicitus agere. Insuper haec tractantes in prescripto Iduum Maiarum die et in jam dicta synodo inter nos decrevimus ut unusquisque nostrum, dum advixerit, pro suis confratribus in anno duodecim cantet missas cum oblationibus et reliquis orationibus, et quandocunque nostrum unusquisque (decesserit), decanus nomina de suis junioribus conscripta in nostra, per singula tempora, synodo deferat, et unusquisque nostrum pro illis [Col. 0094C] missas compleat duodecim cum oblationibus et reliquis orationibus et vigiliam cum novem psalmis et totidem lectionibus et responsoriis, una cum matutinalem synaxim fideliter pro defunctis fratribus peragat, et sic hoc faciat sicut vult pro se fieri quando hoc idem ei advenerit, et sicut ante tribunal districti judicis rationem ex hoc reddere voluerit quod hic coram Deo, et coram nostro pontifice et coram nobis omnibus se facere sponte promisit. Tribuat Dominus omnipotens ut sic inde faciamus ut non damnationem, sed plenam retributionem ex his a Domino Deo nostro percipere valeamus, et vitam habere sempiternam valeamus, auxiliante Domino nostro Jesu Christo, qui cum Patre et Spiritu sancto vivit et gloriatur Deus per omnia saecula saeculorum. [Col. 0094D] Amen.



LV.

Haec est missa quae pro domno episcopo et pro omnibus sibi commissis in unaquaque hebdomada, id est quarta et sexta feria, una cum litania adimpleri debetur; et post istam subsequitur illa quam pro nobis in invicem canere debemus; et post illam subsequitur illa quam pro fratribus nostris defunctis cantare debemus.




Missa quotidiana. V\. Intret oratio mea.

Sanctae Dei genitricis Mariae ac beatorum apostolorum sive martyrum tuorum Gervasii et Protasii atque sancti Stephani simulque reliquorum martyrum [Col. 0095A] et confessorum virginumque atque omnium sanctorum tuorum assiduis intercessionibus quaesumus, Salvator mundi, pontificem nostrum Aldricum misericorditer protege, pariterque ei familiaritate atque consanguinitate conjunctos, et omnes sibi commissos utriusque ordinis viros et feminas ab omni pravitate defende, et secundum tuam voluntatem eis vivere tribue, omnemque populum Christianum misericorditer custodi, et animabus famulorum famularumque tuarum omnium sibi commissorum et commissarum atque cunctorum cunctarumque in Christo quiescentium requiem tribue benignus sempiternam, et sanctorum tuorum coetibus consociare digneris propitius. Per Christum, etc. Epistola ad Colossenses. Fratres, non cessamus pro vobis [Col. 0095B] orantes et postulantes. R\. Domine, exaudi, V\. Ne avertas. Evangelium secundum Joannem. In illo tempore, sublevatis Jesus oculis in coelum dixit: Pater, quos dedisti mihi, volo ut ubi ego sum, et illi sint mecum, ut videant claritatem meam quam dedisti mihi, quia dilexisti me ante mundi constitutionem. Pater juste, mundus te non cognovit. Ego autem novi te, et hi cognoverunt, quia tu me misisti et notum feci eis nomen tuum, et notum faciam, ut dilectio qua dilexisti me in ipsis sit, et ego in ipsis. Offert. Exaudi, Deus. Secreta. Oblationis hujus, Domine, placare muneribus, et intercedentibus omnibus sanctis tuis protege pontificem nostrum Aldricum et omnes sibi commissos commissasque atque omnem populum Christianum a cunctis defende [Col. 0095C] periculis, et animabus famulorum famularumque tuarum omnium sibi commissorum commissarumque atque cunctorum cunctarumque in Christo quiescentium per haec sancta sacrificia remissionem omnium tribue peccatorum, et vitam habere concede sempiternam. Praefatio. Vere dignum, etc., et tuam clementiam profusis precibus implorare, intercedente beata et gloriosa semper virgine Dei genitrice Maria, sanctisque martyribus tuis Gervasio et Protasio, sive sancto Stephano et omnibus sanctis tuis, cunctorum peccatorum veniam pontifex noster Aldricus consequi mereatur, et eos easque quos et quas ei cura regiminis consociasti ac familiaritate et consanguinitate junxisti, et omnem populum Christianum angelorum omnium sanctorum [Col. 0095D] tuorum praesidiis tuere, et animas famulorum famularumque tuarum omnium sibi commissorum et commissarum atque cunctorum cunctarumque in Christo quiescentium, ut in pacis ac lucis regione constituas deprecamur. Per Christum Dominum nostrum. Infra actionem. Hanc igitur oblationem quam tibi pro pontifice nostro Aldrico atque grege sibi commisso et propinquitate ac familiaritate junctis ei atque pro salute cuncti populi Christiani suppliciter immolamus, quaesumus, Domine, ut benignus accipias, et tua pietate concedas, ut et illis proficiat ad salutem hujus pietatis affectus, et animabus famulorum famularumque tuarum omnium sibi commissorum et commissarum atque cunctorum cunctarumque [Col. 0096A] in Christo quiescentium impetret beatitudinem sempiternam, diesque nostros. Ad communionem. Amen dico vobis. Ad complendum. Purificet, quaesumus, Salvator mundi, pontificem nostrum Aldricum divini sacramenti libatio, et gloriosa sanctae Dei genitricis Mariae atque omnium sanctorum oratio, et gregi sibi commisso ac familiaritate et consanguinitate junctis ei et omni populo Christiano misericordiam tuam ubique praetende, et animabus famulorum famularumque tuarum omnium sibi commissorum et commissarum atque cunctorum cunctarumque in Christo quiescentium remissionem omnium tribue peccatorum et vitam habere concede sempiternam. Per, etc. Alia. Omnipotens sempiterne Deus, sanctae Dei genitricis Mariae et omnium sanctorum [Col. 0096B] tuorum pia et assidua intercessione pontificem nostrum Aldricum ubique misericorditer protege et ab omnibus adversitatibus corporis et animae tua potentia defende, commissumque sibi gregem cunctum ad regendum custodi, et omnem populum Christianum conserva, atque illi et omnibus in Christo quiescentibus requiem tribue sempiternam. Per, etc.



Item alia missa quam mutuo praedicti sacerdotes inter se cantare debent

Deus, qui charitatis dona per gratiam sancti Spiritus tuorum cordibus fidelium infudisti, da famulis et famulabus tuis diversorum coenobiorum et titulorum atque locorum, tam sacerdotum et levitarum quam et reliquorum fidelium tuorum quorum [Col. 0096C] quarumque memoriam agimus, et quorum quarumque his in titulis scripta continentur vocabula, fratribus ac sororibus et familiaribus nostris salutem mentis et corporis, ut te tota virtute diligant, et quae tibi placita sunt tota dilectione perficiant. Per Dominum. Lectio Jeremiae prophetae. Si iniquitates nostrae contenderint contra nos, Domine, libera nos, quaesumus, fac propter nomen tuum, quoniam multae sunt adversiones nostrae, Tibi peccavimus, exspectatio Israel es, Salvator noster, in tempore tribulationis. Tu autem in nobis es, Domine, et nomen sanctum tuum super nos invocatum est. Ne derelinquas nos, Domine Deus noster. Secundum Matthaeum. In illo tempore, dixit Jesus discipulis suis: Petite et dabitur vobis, quaerite et invenietis, pulsate et aperietur [Col. 0096D] vobis. Omnis enim qui petit accipit, etc. Secreta. Munera, quaesumus, Domine, quae pro nostra et omnium, quorum quarumque memoriam recolimus, et quorum quarumque his in diptychis nomina continentur inserta, redemptione oculis tuis tuae offerimus majestati placatus suscipe, et ad perpetuam nobis omnibus tribue pervenire salutem, per.

Omnipotens aeterne Deus, imploramus tuae majestatem misericordiae, ut nobis et omnibus quorum quarumque recolimus memoriam, et quorum quarumque nomina his in diptychis continentur inserta veniam largiri digneris peccatorum, ut ab omnibus inimici vinculis liberati, tuis toto corde inhaereamus [Col. 0097A] mandatis, et te solum semper tota virtute diligamus, et ad tuae quandoque beatitudinis visionem pervenire mereamur. Per Christum.

Hanc igitur oblationem, Domine, quam tibi pro peccatis atque offensionibus nostris, et omnium quorum quarumque agimus memoriam, et quorum quarumque hic continentur inserta vocabula, offerimus, ut cunctorum delictorum remissionem consequi mereamur, quaesumus.

Divina libantes mysteria, quaesumus, Domine, ut haec salutaria sacramenta illis proficiant ad prosperitatem et pacem pro quorum quarumque dilectione haec tuae obtulimus majestati. Per Christum.



Alia.

Da famulis et famulabus tuis, quaesumus, Domine, [Col. 0097B] omnibus quorum quarumque memoriam agimus et quorum quarumque nomina his in diptychis continentur conscripta, seu etiam caeteris fidelibus utriusque sexus, in tua fide et sinceritate constantiam, ut in charitate divina firmati, nullis tentationibus ab ejus integritate vellantur. Per Christum.



Item missa pro defunctis fratribus et sororibus nostris.

Deus, cujus misericordiae non est numerus, suscipe pro animabus famulorum famularumque tuarum, quorum quarumque memoriam agimus, et quorum quarumque nomina his in diptychis conscripta esse noscuntur, preces nostras, et lucis eis laetitiaeque regionem in sanctorum tuorum societate concede. Per.



Alia.
[Col. 0097C]

Deus, cui proprium est misereri et preces exaudire supplicantium, propitiare animabus famulorum famularumque tuarum diversorum coenobiorum et titulorum quorum quarumque memoriam agimus, et quorum quarumque hic assignata continentur vocabula, ut te miserante a vinculis peccatorum absoluti, ad aeternae beatitudinis requiem pervenire mereantur. Per.



Ad Thessalonicenses.

Fratres, nolumus vos ignorare de dormientibus, ut non contristemini sicut et caeteri qui, etc.



Secundum Joannem.

In illo tempore, dixit Jesus turbis Judaeorum: [Col. 0097D] Amen, amen dico vobis quia venit hora, et nunc est, quando mortui audient vocem Filii Dei, et qui audierint vivent, etc.



Secreta.

His quaesumus, Domine, placatus muneribus intende, et quod ad laudem tui nominis supplicantes offerimus, ad indulgentiam omnium quorum quarumque memoriam agimus, et quorum quarumque nomina hic continentur inserta, sive cunctorum fidelium proficiat defunctorum. Per.

Deus, qui nobis in Christo unigenito Filio tuo Domino nostro spem beatae resurrectionis concedis, praesta, quaesumus, ut animae pro quibus hoc sacrificium redemptionis nostrae tuae offerimus majestati [Col. 0098A] ad beatae resurrectionis requiem, te miserante, cum sanctis tuis pervenire mereantur. Per Christum.

Hanc igitur oblationem quam tibi offerimus pro animabus omnium quorum quarumque memoriam agimus, et quorum quarumque nomina his in diptychis conscripta esse noscuntur, seu cunctorum cunctarumque fidelium defunctorum defunctarumque, quaesumus, Domine, propitiatus accipias, et miserationum lagitate tuarum concedas, ut quidquid terrena conversatione contraxerunt, his sacrificiis emundetur, ac vinculis mortis absolutae, transitum mereantur ad vitam; diesque nostros, etc.

Propitiare, Domine, quaesumus, omnibus in Christo quiescentibus, et animae famulorum famularumque tuarum, quorum quarumque memoriam agimus, [Col. 0098B] et quorum quarumque nomina his in diptychis conscripta esse noscuntur, his purgatae sacrificiis indulgentiam pariter et requiem capiant sempiternam. Per.



Alia

Deus, cui possibile est omnes homines sine difficultate salvare, tanto benignus animabus famulorum famularumque tuarum diversorum coenobiorum et titulorum quorum quarumque memoriam agimus, et quorum quarumque hic assignata continentur vocabula, misericordiam concede perpetuam quanto eos ad Filii tui Domini nostri pertinere gratiam tribuisti. Per



Alia.

Deus, vita viventium, spes morientium, salus omnium [Col. 0098C] in te sperantium, praesta propitius ut animae famulorum famularumque tuarum quorum quarumque memoriam agimus, et quorum quarumque nomina his in diptychis continentur inserta, a nostrae mortalitatis tenebris absolutae in perpetua cum sanctis tuis luce laetentur. Per Christum.



LVI. Exemplar precariae de villa Tridente, quam Aldricus episcopus Bavoni Vasso dominico fecit tempore Ludovici piissimi Augusti.

Domino sancto ac venerabili basilicae sanctorum Gervasii et Protasii martyrum quae est constructa infra urbis Cenomanicae civitatem, quam Aldricus episcopus in dominatione et regimine habere videtur, ejusque congregationi ex ipsa consistenti basilica. [Col. 0098D] Ego enim in Dei nomine Bavo, dum et mea fuit petitio et vestra decrevit voluntas, et per permissionem domni nostri Ludovici gloriosi imperatoris villas vestras de ratione ipsius basilicae, cujus vocabula sunt Tridentus et Vintleva, cum omni integritate eorum nobis ad usandum tenere permisistis, in ea vero ratione ut dum ego advivo, tenere et dominare facere debeam, et post meum quoque, Deo jubente, discessum partibus sancti Gervasii revertere faciatis. Et convenit nobis annis singulis ad festivitatem sancti Martini hibernaticam argenti solidos quinque et viginti transsolvere debeam, aut decimam et nonam pleniter persolvam de omni reditu; et si negligens aut tardus exinde apparuero, fidem [Col. 0099A] exinde facere debeam, et ipsas villas perdere non debeam, et ut hae praecariae uno tenore conscriptae omnique tempore firmae et stabiles permaneant. Actum Cenomanis civitate publice, anno decimo et octavo regnante domno Ludovico gloriosissimo imperatore Nonas Kal. Maias. S. Bavonis vassi dominici, qui hanc precariam fieri rogavit. S. Viddonis. S. Vul. S. Hervei. S. Serilonis. S. Berilonis. S. Ebrulfi vicarii. Hercheus. S. Adalberti Gislarnis. S. Adalgysi. S. Godofridi. S. Jacobi. Deusdet subscripsit. Bobilo subdiaconus scripsit et subscripsit.



LVII. Exemplar praecepti domni Ludovici piissimi imperatoris de villa Tridente, quod fecit praedictus imperator Cenomanicae matri ecclesiae et Aldrico ejusdem [Col. 0099B] urbis episcopo.

(Vide ibid., col. 1293.)



LVIII. Exemplar precariae de Fraxinedo et sancto Georgio in condita Sagonense vel de aliis villis sancti Gervasii quarum vocabula in ea habentur inserta, quas Vulfingus tenet, quam ei Gauziolenus episcopus fecit primo anno regni Pippini regis.

Domino sancto ac venerabili basilicae sancti Gervasii et Protasii infra urbis Cenomanicae civitatem constructae, ubi Gauziolenus episcopus praeesse videtur, ejusque congregationi ex ipsa consistentia. Ego enim in Dei nomine Vulfingus, dum et cognitum est qualiter domnus noster Pippinus gloriosus rex villas de sancto Georgio, sancto Gervasio, Fraxinedo, [Col. 0099C] Flexobracciale, Aciaco vel sancto Georgio cum appendiciis suis, Aloniaco longa filcaria, Camiaico mundarias, ad ipsam ecclesiam reddere jussit, et postea per verbum domno nostro Pippino mea fuit petitio, et vestra decrevit voluntas, ut ipsa locella per vestra beneficia ad usus fructuario ordine mihi tenere permisistis, id est, cum mansis, casis, domibus, aedificiis, mancipiis, accolabus, libertis, terris, vineis, silvis, pratis, et pascuis, vel quantum ad ipsa loca aspectum esse videtur, dum ego advivo pro vestro beneficio mihi licet tenere et dominare. Et spondimus vobis ut pro indicio ipsius sancti Gervasii vel vestro non sit annis singulis ad festivitatem sancti Martini illam hibernaticam argento libra una ad partem sancto Gervasio aut rectoris ecclesiarum [Col. 0099D] transsolvere faciam: et si negligens aut tardus de ipso censo ad ipso placito fuero, fidem exinde facere debeam, et ipsam rem, dum ego advivo, perdere non debeam, et post meum quoque, Deo jubente, discessum, ipsa locella cum eorum soliditate ad se pertinentis vel aspicientis vel quidquid ibidem attrahere vel immeliorare potuero, vel quantumcunque tunc temporis ibidem inventum fuerit, vos rectores sancti Gervasii sine ulla judicis consignatione aut haeredum meorum contraditione in vestram faciatis revocare dominationem et potestatem ad faciendum quod volueritis, et haec precaria, ac si semper per quinquiennium renovata fuisset, firma permaneat. Actum Cenomanis civitate in anno primo [Col. 0100A] regni domni nostri Pippini gloriosi regis. Signum Vulfingo, qui hanc precariam fieri rogavit. S. Fulgoberti. S. Sichardi. S. Vildeni. Salomano rogatus subscripsit. Aiglibertus subscripsit. S. Vuamafredi. S. Giboleni. Bertobodus subscripsit. Beraldus scripsit et subscripsit.

Anteriorum episcoporum authentica et precariae infrascriptarum villarum in archivo Cenomanicae matris ecclesiae conservantur, et propter prolixitatem operis in hac schedula non sunt inserta.



LIX. Exemplar precariae quam Franco episcopus Germundo fecit de villa Fraxinedo, Flexobrachiale, Aciaco, sancto Georgio in condita Sagonense, cum appendiciis suis, et alauniaco, seu longa filcaria, et Camiaco, [Col. 0100B] atque mundarias, cum omnibus ad se pertinentibus.

Domino sancto ac venerabili basilicae sancti Gervasii et Protasii martyris infra urbis Cenomanicae civitatem constructae, ubi Franco episcopus praeesse videtur, ejusque congregationi ex ipsa Ecclesia consistenti. Ego enim in Dei nomine Germundus, dum et cognitum est qualiter domnus Carolus gloriosus rex villas sancti Gervasii, Fraxinedo, Flexobrachiale, Aciaco, vel sancto Georgio cum appendiciis suis, Aloniaco, longua filcaria. Camiaco, mundarias, ad ipsam ecclesiam reddere jussit, et postea per verbum domino nostro Carolo glorioso regi mea fuit petitio, et vestra decrevit voluntas, ut ipsa locella pro vestro beneficio ad usus fructuario [Col. 0100C] ordine mihi tenere permisistis, id est, cum mansis, casis, domibus, aedificiis, mancipiis, accolabus, libertis, terris, vineis, silvis, pratis, et pascuis, et quantum ad ipsa loca aspectum esse videtur, dum ego advivo pro vestro beneficio mihi liceat tenere et dominari; et spondimus vobis ut pro indicio ipsius sancti Gervasii vel vestro non sit annis singulis ad festivitatem sancti Martini illa hibernatica argenti libra una vobis ad partem sancti Gervasii et rectoris ecclesiarum transsolvere faciam, aut decimam aut nonam ex omni reditu pleniter persolvam; et si negligens aut tardus exinde apparuero ad praedictum placitum, fidem exinde facere debeam, et ipsas res, dum ego advivo, perdere non debeam, et post meum quoque, Deo jubente, discessum, ipsa [Col. 0100D] locella cum eorum soliditate ad se pertinentis vel aspicientis, vel quidquid ibidem attrahere vel immeliorare potuero, vel quantumcunque tunc temporis ibidem inventum fuerit, vos aut rectoris sancti Gervasii sine ullius judiciis consignatione aut haeredum meorum contraditione in vestram faciatis revocare dominationem et potestatem ad faciendum quod volueritis, et haec precaria, ac si semper per quinquennium renovata fuisset, firma et stabilis permaneat. Actum Cenomanis civitate in anno XXXI, regnante domno nostro Carolo glorioso Rege, in mense Martio. S. Germundi, qui hanc precariam fieri rogavit. S. Fulcoberti. S. Sichardi. S. Vuildoni. Haifredus subscripsit. Salomon rogatus subscripsit. Aiglibertus [Col. 0101A] subscripsit. Vuanafredus Gibolonus subscripsit. Bertobodus subscripsit. Bavo subscripsit. Ebtardus subscripsit. S. Vultadi. Salaardus subscripsit. Vualtarius subscripsit. S. Frumaldi. S. Leuberti. Beraldus scripsit et subscripsit.



LX. Exemplar precariae de villa quae vocatur Mansiones in condita Diablentica, quam Merolus episcopus Viliberto fecit.

Domino sancto ac venerabili basilicae sancti Vincentii martyris, quae est constructa extra muros Cenomanis civitatis, quam Merolus episcopus in dominatione et in regimine habere videtur. Ego enim in Dei nomine Vilibertus, et mea fuit petitio et vestra voluntas decrevit, et per jussionem domini nostri Caroli gloriosi regis villa vestra de ratione [Col. 0101B] monasterii sancti Vincentii, quod situm est extra urbem, cujus vocabulum est ad Mansiones, cum omni integritate et appendiciis in vicaria Diablentica nobis ad usitandum tenere permisistis, in ea vero ratione ut dum ego advivo et dominari facere debeam, et post meum quoque, Domino jubente, discessum, partibus sancti Vincentii monasterii revertere faciatis. Et convenit nobis annis singulis ad festivitatem sancti Martini hibernaticam de argento solidos decem transsolvere debeam, aut decimam et nonam pleniter persolvam de omni reditu, et si negligens aut tardus exinde apparuero, fidem facere exinde debeam, et jam dictam villam perdere non debeam, sed haec precaria, ac si semper per quinquennium [Col. 0101C] renovata fuisset, firma et stabilis permaneat. Actum Cenomanis civitate in anno XXXII, regnante domno nostro Carolo glorioso rege in mense Aprili. S. Viliberti, qui hanc precariam firmare ac fieri rogavit. S. Maginardi. S. Barivei. S. Girberti. S. Enigrimi. S. Adelberti, Bavo subscripsit. Gedeon subscripsit. Ebtardus subscripsit. S. Raginfridi. Jacob subscripsit. S. Bartaldi. S. Amalberti. S. Joachim. S. Bosleni. Versinus diaconus scripsit et subscripsit.



LXI. Exemplar precariae quam Merolus episcopus Viliberto de cella sancti Frambaudi fecit.

Domino sancto ac venerabili basilicae sanctorum martyrum Gervasii et Protasii quae est constructa infra urbem Cenomanis civitatem, quam Merolus [Col. 0101D] episcopus in dominatione, et in regimine habere videtur, ejusque congregationi in ipsa basilica consistenti. Ego enim in Dei nomine Vilibertus, dum et mea fuit petitio et vestra decrevit voluntas, et per jussionem Domini nostri Caroli gloriosi regis monasteriolum vestrum de ratione praedictae basilicae, cujus vocabulum est ad cellam sancti Frambaldi, in vicaria Gabronense, cum omni integritate sua vel appendiciis nobis ad usandum tenere permisistis, in ea vero ratione ut dum ego advivo tenere et dominari facere debeam, et post meum quoque, Deo jubente, discessum, partibus sancti Gervasii revertere faciatis. Et convenit nobis annis singulis ad festivitatem sancti Martini hibernaticam de argento [Col. 0102A] solidos sex transsolvere debeam; et si negligens aut tardus exinde apparuero, fidem exinde facere debeam, et ipsum monasteriolum perdere non debeam, sed haec precariae uno tenore conscriptae omnique tempore firmae et stabiles permaneant. Actum Cenomanis civitate anno XXXII, regnante domino Carolo gloriosissimo rege, IX. Kal. Maias. S. Viliberti, qui hanc precariam fieri et firmare rogavit. S. Gedeonis. S. Gripponis. S. Gauzberti. S. Ragemberti. S. Audulfi. S. Gheldulfi. S. Brucleni. Jonas subscripsit. S. Varan. S. Gulfaldi. Bavo diaconus scripsit et subscripsit.



LXII. Exemplar precariae quam Merolus episcopus Viliberto fecit de Belfaido in canonico, et de Senmuro, [Col. 0102B] et Ingranda, et Vivillare, et Fontanas, et Monasteriolum, et Bragolium, cum eorum appendiciis.

Domino sancto et venerabili basilicae sanctorum Gervasii et Protasii martyrum infra urbem Cenomanis civitatem constructae, ubi Merolus episcopus praeesse videtur, ejusque congregationi in ipsa ecclesia consistenti. Ego enim in Dei nomine Vilibertus, dum et cognitum est qualiter domnus Carolus gloriosus rex villam sancti Gervasii, Belfaidum vicum publicum cum suis appendiciis, et Senmurum, et Ingrandam, et Vivillare, sive Fontanas, et Monasteriolum, et Bragolium, sive Auciacum vicum publicum, cum omni integritate vel eorum appendiciis ad jam dictam ecclesiam reddere jussit, et postea per verbum domno nostra Carolo glorioso [Col. 0102C] regi fuit petitio, et vestra decrevit voluntas; ut ipsa locella per vestrum beneficium ad usum fructuarium ordinem mihi tenere permisistis, id est, cum mansis, casis, domibus, aedificiis, mancipiis, accolabus, libertis, terris, vineis, silvis, pratis, et pascuis, vel quantum ad ipsa loca aspectum esse videtur, dum ego advivo per vestrum beneficium mihi liceat tenere et dominari. Et spondimus vobis ut pro indicio ipsius sancti Gervasii vel vestro non sit annis singulis ad festivitatem sancti Martini hibernaticam argenti libram unam et dimidiam vobis ad partem sancti Gervasii et rectoris ecclesiarum transsolvere faciam, aut decimam et nonam ex omni reditu pleniter persolvam; et si negligens aut tardus exinde apparuero ad praedictum placitum, fidem exinde [Col. 0102D] facere debeam, et ipsas res, dum ego advivo, perdere non debeam, et post meum quoque, Deo jubente, discessum ipsa locella cum omni soliditate ad se pertinentes vel aspicientes, vel quidquid ibidem attrahere vel immeliorare potuero, vel quantumcunque tunc temporis ibidem inventum fuerit, vos aut rectores sancti Gervasii sine ullius judicis consignatione aut haeredum meorum contradictione in vestram faciatis revocare dominationem et potestatem ad faciendum quod volueritis et hae precariae, ac si semper per quinquennium renovatae fuissent, firmae et stabiles permaneant. Actum Cenomanis civitate publice anno XXIX, regnante domino Carolo glorioso rege in mense Maio. S. Viliberti, qui hanc [Col. 0103A] precariam fieri et affirmare rogavit. S. Hervich. S. Adalulfi. S. Osberti. Boso subscripsit. S. Vuedranni. S. Troduini. S. Gehreii. S. Ramestani. Bavo subscripsit. Eptardus subscripsit. Salahardus subscripsit. S. Amalberti. Beraldus subscripsit. S. Pharamundi. Vinneradus diaconus scripsit et subscripsit.

Anteriorum episcoporum authentica et precariae infrascriptarum villarum in archivo Cenomanicae matris ecclesiae conservantur, atque propter prolixitatem operis in hac schedula non sunt inserta.



LXIII. Exemplar epistolae quam domnus Ludovicus imperator Elisachoro abbati suoque misso misit, ut beneficia [Col. 0103B] et res in ea scriptas Aldrico episcopo vel suis missis consignaret, et suum episcopium imperiali auctoritate ex eis pleniter revestiret.

In nomine Domini Dei et Salvatoris nostri Jesu Christi. Ludovicus, divina repropitiante clementia, imperator Augustus Aldrico venerabili episcopo et fideli nostro salutem. Noverit tua industria quia missus tuus nostram adiit praesentiam innotescens quod quidam vassali nostri, Ghermundus, Vulfardus, Berchadus, Bodo et socius suus, beneficia ex tuo episcopio habent quae olim per precarias inde alienata fuerant. Qua de re volumus ut tu nostra auctoritate recipias usque ad nostram praesentiam, et de nostra fidelitate magnam curam semper habeas, sicut hactenus te habere cognovimus. Nam [Col. 0103C] memoratus missus tuus nostram deprecatus est pietatem ut aliquem missum tibi dederimus qui praedictas res tibi ecclesiaeque tibi commissae consignaret et vestituram legitimam faceret. Qua de re Helisachoro misso nostro praecepimus ut de supradictis beneficiis tibi vestituram faciat quando illas in partes a nobis directus fuerit. Volumus etiam ut quam citius poteris missum tuum bene fidelem ad nos dirigas, qui nos certos faciat qualiter erga vos et reliquos fideles nostros modo agatur, et quid de illis causis factum quas vobis agere praecepimus. Bene vale, et ora pro nobis.



LXIV. Exemplar praecepti domni Ludovici piissimi imperatoris [Col. 0103D] de quibusdam beneficiis vassallorum suorum, id est, Germundi, Vulfardi, Berchadi, Bovonis et socii ejus, quae praedictus imperator reddidit et confirmavit Cenomanicae matri ecclesiae et Aldrico ejusdem ecclesiae episcopo.

(Vide ubi supra, col. 1294.)



LXV. Concordia Bethtae cum monasterio sancti Vincentii.

Dum cognitum est quod Bethta Deo sacrata portione aliqua in locella nuncupantia Soliaco, Mansione, villam Bariaco, seu et Briscino, quam filius suus Ermenfredus quondam moriens dereliquit, et ad ipsam legibus obvenit, per venditionis titulum [Col. 0104A] ad basilicam sancti Vincentii Cenomanis civitate vindicat, et accipit exinde in pretium, quod et bene complacuit atque convenit, hoc est, auri solidos probos, optimos atque pensantes numero ducentos. Quo veniens venerabilis frater Patuinus praepositus de ipso monasterio una cum venditione ipsa, in privata collatione ipsa protulit ad relegendum dum inter se intenderent, (hi sunt, Berthofridus, Dodo una cum conjuge sua Eudilane vel Bertholanda cum infantibus suis his nominibus Ademaro et Joanne), chartam ambagibalem ibidem praesentabant quam Bethta ad ipsos infantes suos fecerat, ubi habebat insertum, dum advivebat, et in partes duas Leogiliso quondam conjuge suo quam et suam tertiam ad usum tenuerit, et post suum discessum ad jam dictos [Col. 0104B] infantes suos tam illas duas partes quam et suam tertiam in eorum reciperent dominatione, dum inter se intenderent, mediantibus bonis hominibus ad pacis concordiam visi sunt eos revocasse. Convenit inter ipsos quod illa quarta parte quam Ermenfredo quondam in Mansiones debitum erat memorati infantes Berthofredo, Dodo una cum conjuge sua Eodilane vel Bertholanda contra venerabili fratre Patuino praeposito vel ipso monasterio, quantumcunque ibidem habere videntur, omni tempore habeant evindicatum, et reliquo vero tam in Soliaco quam in Bariaco seu et in Briscino quidquid Ermenfredo quondam obvenire debuit, vel quantum per venditionis titulum memorata Bethta sive jam Noberta ad memorata basilica delegata contra ipso Berthofredo [Col. 0104C] et Dodone una cum conjuge sua Eodilane necnon et Bertolandane, tam terris, casis, mancipiis, domibus, aedificiis, accolabus, pratis, pascuis, vineis, silvis, aquis, aquarumque decursibus, mobile et immobile, junctis et subjunctis, vel omni supraposito, quantumcunque in jam dicta locella Ermenfredo quondam habere debuerat, pars monasterii sancti Vincentii vel ejus rectores contra ipsos homines superius commemoratos aequali lance dividere debent. Unde convenit ut tres epistolas uno tenore conscriptas inter se fieri et accipere deberent, quod et ita fecerunt, ut nullus contra parem suum de istis convenientis se remutare non posset; quod in hoc facere praesumpserit, partem suam a pare suo amittat, et insuper fisco sociante auri libras decem [Col. 0104D] argenti ponde viginti coactus exsolvat, et nec sic quod reperit vindicare non valeat, et has epistolas, quas in invicem bona voluntate fecerunt, cum stipulatione intraposita firmas et inviolabiles omni tempore valeant perdurare. Actum Soliaco in rem ipsam in anno XI regni domni Theodorici gloriosi regis, quod fecit praesentis mensis Octobris die duodecimo. Dodo subscripsit. S. Eodilane conjuge sua Berthofredus subscripsit. S. Bertolandane germana eorum, qui hanc epistolam fieri rogaverunt. Derriceus abbas subscripsit. Beoraldus in Dei nomine abbas subscripsit. Aiglimanus subscripsit. Joannes subscripsit. Salico subscripsit. Dadolo Sidonianis subscripsit. Bertholaudus subscripsit. S. Vuitdoni. S. Turpaldo. [Col. 0105A] Bavo subscripsit. Landulfus subscripsit. Odricus subscripsit. Caldobertus recognovi et subscripsi.

Anteriorum episcorum authentica et precariae infra scriptarum villarum in archivo Cenomanicae matris ecclesiae conservantur, et propter prolixitatem operis in hac schedula non sunt inserta.



LXVI. Precaria de villa Calisamen quam fecit Aldricus Cenomanicae sedis episcopus, Agberto vasso dominico, tempore Ludovici piissimi Augusti.

Domino sancto ac venerabili basilicae sanctae Mariae semper virginis sanctorumque martyrum Gervasii et Protasii, quae est constructa infra muros Cenomanis civitatis, quam Aldricus episcopus in dominatione et regimine habere videtur, ejusque [Col. 0105B] congregationi ex ipsa consistenti. Ego enim in Dei nomine Agbertus, dum et mea fuit petitio, et vestra decrevit voluntas, villam vestram de ratione ipsius basilicae, cujus vocabulum est Calisamen, cum omni integritate nobis ad usandum tenere permisistis, in ea vero ratione ut dum ego advivo tenere et dominari debeam, et post meum, Deo jubente, discessum, partibus sanctae Mariae et sancti Gervasii sanctique Protasii revertere faciatis; et convenit nobis ut annis singulis ad festivitatem sancti Martini hibernaticam argenti solidos XXV transsolvere debeam, aut decimam et nonam pleniter persolvam de omni reditu, et si negligens aut tardus exinde apparuero, fidem exinde facere debeam, et ipsam villam perdere non debeam. Et ut hae precariae [Col. 0105C] uno tenore conscriptae omni tempore firmae et stabiles permaneant, manu nostra et aliorum nobilium nostrorum [Col. 0106A] subterfirmandas esse decrevimus. Actum Pictavis civitate publice, anno XXVII imperii domni Ludovici piissimi Augusti, IX Kal. Februarias S. Agberti qui hanc precariam fieri ac firmare rogavit. S. Ragenarii comitis palatii. S. Gauzelini mansionarii. S. Ragenaldi comitis. S. Ramnulfi comitis palatii. Girbertus comes signavit, S. Valfredi comitis. Eberardus comes signavit. Emino comes signavit. Radulfus vassus dominicus signavit. Gauziolenus vassus dominicus signavit. Rotgarius vassus dominicus signavit. Isaac vassus dominicus signavit. Immo vassus dominicus signavit. Varnarius diaconus scripsit et subscripsit.



LXVII. Exemplar praecepti domni Ludovici piissimi imperatoris de villa Calisamen, quod fecit praedictus imperator [Col. 0106B] Cenomanicae matri ecclesiae et Aldrico ejusdem urbis episcopo.

(Vide ubi supra, col. 1295.)



LXVIII. Exemplar praecepti domni Ludovici piissimi Augusti quod, precante Aldrico episcopo, fieri jussit quando ei concessit ut haberet suum oeconomum qui pro illo secundum jussionem suam gereret exteriores curas et regalia servitia, et itinera faceret, et praedictus pontifex sua in parochia resideret, et suum ministerium absque impedimento adimplere curaret, et reliqua sicut in eo continentur inserta.

(Vide ubi supra, col. 1297.)



LXIX. Exemplar praecepti domni Ludovici piissimi Augusti de villa Bonalla quod fecit praedictus imperator quando illam reddidit Cenomanicae matri ecclesiae et [Col. 0106C] Aldrico ejusdem ecclesiae episcopo.

(Vide ubi supra, col. 1298.)




ANNO DOMINI DCCCLVI.
ANGELOMUS LUXOVIENSIS MONACHUS.
[Col. 0105]



[Col. 0105D]
NOTITIA HISTORICA IN ANGELOMUM.
(Fabric. Bibl. med. et inf. Lat.)

ANGELOMUS, monachus Luxoviensis in Burgundia, ordinis Benedictini, scripsit ad Lotharium, adeoque ante annum 855, quo Lotharius imperator et Drogo Metensis episcopus obiit [(a) 1Kb] , Enarrationes, sive Stromata in Canticum canticorum, et post mortem ejusdem Drogonis, Stromata in quatuor libros Regum collecta ex Patribus et laudata Sigeberto cap. 86, et Trithemio cap. 266, de S. E. et de illustribus Benedictinis II, 42: qui etiam ejus librum de divinis Officiis commemorat. Stromata in libros Regum ante editionem Rom. 1565, fol., habeo edita Coloniae 1530, fol., per Eucharium Cervicornum, qui in Praefat.: Utinam reliqua ejus opera, praesertim quod in Genesin edidisse se fatetur, exstarent, etc. Ista in Genesin [Col. 0106D] Commentaria nuper ex codice monasterii ad Petrum Salisburgensi vulgavit Bernardus Pez., tom. I Anecdotorum, pag. 43, Augustae Vindel., 1721, fol., quibus Angelomus prooemium versibus hexametris praemisit. Utraque in Canticum, quae et ipsa excusa Coloniensibus typis, et in libros Regum recusa exstant in Bibliotheca Patrum Coloniensi, tom. IX, pag. 780, et Lugdunensi, tom. XV, pag. 307-415. In libros Regum non diffitetur se Drogonis hortatu ad calcem tenus perduxisse, non solum quidem quia filius erat praestantissimi Caroli Caesaris, imo frater mitissimi Ludovici principis, verum etiam quia erat praeclarus pontifex et abbas meus egregius.




[Col. 0107C]
ANGELOMI LUXOVIENSIS MONACHI COMMENTARIUS IN GENESIN [a 14Kb]
(Apud Pezium, Thesaur. Auecd. noviss., tom. I.)
[Col. 0107]


INCIPIT PROOEMIUM SEQUENTIS OPUSCULI ANGELOMI DIACONI.
[Col. 0107A]

[b 1Kb] Istius egregii seriem percurre libelli,
Quem dictante Deo libuit depingere, lector,
Ut prosam reseret, nec non tibi mystica pandat;
Propellat nocuas, nocuoque ex corde tenebras,
Vitalesque legens crebro decerpere sensus,
Atque satis valeas mentis pinguescere fibras.
Historiae hic Genesis reserantur opuscula sacra.
Omnia quae pandunt grandaevi condita mundi
Scilicet aethereique poli, telluris aquaeque
Condidit, aethralique Deus qui regnat in arce.
Materia in species informi transtulit aptas,
Conspicuumque manet visu, et palpabile quidquid
Nostris, exceptumque quidem seu visibus atque
[Col. 0107B] Cum socia Patris, virtute et Flaminis almi
Olim condiderat pariter ratione potenti.
Nam referunt etiam nostrae primordia vitae,
Cum hominem narrant paradisi in sede locatum,
Unde draco saevus detraxit lividus, atque
Tartaream sedem, vetitum quia tollere pomum
Ambro quin voluit, solus nec pertulit iram;
Sed genus humanum poenas, heu! sensit Averni,
Quod genuit totum proprio de femore lapsus
Hic sex annorum mansit per millia trusus,
Filius ille Dei donec descendit ab aula
Sumere nomen Adae voluit qui ac omnia membra
Solvit sic miserum miserans indigna ferendo;
Ut caperet plorans tandem coelestia regna,
Quae tacto poterat sine Christo perdere pomo.
[Col. 0107C] Hic patriarcharum clarissima gesta leguntur,
Mystica quae nimium gravidis typicisque figuris
Signantur Christi, nostraeque et dona salutis,
Hic sacra nam sacrae cernuntur dyndima legis,
Atque evangelica salpix [leg. salpinx] typice intonat orbi.
Texitur eloquium sanctorum hinc purius auro,
Clarius argento, formosius undique electro,
Quod nobis pandit typice moderamina vitae.
Mystica depromit, promittit et alta polorum:
Dorica nam Hebraea fari, nec lingua Latina
Possunt, quae gremio retinet sacra iste libellus.
Ergo age jam calles rutilos discurre libenter,
[Col. 0108A] Istius ut capias sacra tot charismata, lector,
E quibus altithronum possis dignoscere Christum,
Et merearis ovans coeli conscendere limen,
Quoque metas felix multarum gaudia rerum,
Cernendo Dominum semper per saecula verum.
      Amen.


Expliciunt versus.



ITEM PRAEFATIO IN OPUSCULIS EX LIBRO GENESIS, ANGELOMI DIACONI.

[c 1Kb] Eximio Patri, et floribus virtutum fulcito [Z., Patri moribus virt. ful.], sapientiaeque nitore ornato LEOTRICO sacerdoti, ANGELOMUS humilis Levita.

Postquam gazophylacia ac thesauros quatuor Evangeliorum, quae omnibus divinarum Scripturarum paginis sua merito auctoritate praecellunt, [Col. 0108B] scilicet egregio domino permittente, ac imperante abbate, subtili indagatione, Domino largiente, in quantum quivimus, rimati sumus, videlicet magistro, viro quidem eruditissimo Mellino [Z., Mellilico] sacerdote sermone lampabili, ac toto catholico propalante spiritalem aurem accommodante intelligentiam libenter hausimus, tandem, ut nosti, ad abyssos Veteris Testamenti, Christo praesule, praedicto Patre imperante, quanquam pavidi, ovantes appulimus, atque alta pelagi reumaque gurgitum divinae historiae nostram carinam avidi scrutatores immersimus. Cum enim, auctore lucis afflante, etiam evangelicum clypeum laeva gestantes, gladiumque ancipitem divini verbi dextra ferentes, in tam vastissimos ac mysticos quoque sensus tegmine sublato [Col. 0108C] didascali promulgatione testimoniis divinarum cincta potissimo labore desudantes, proficuaque collatione meditantes ea quae ab ore doctoris libentissime hausimus, memoriae sensus commendaremus, inter colloquia coelestis oraculi coepisti affabili pioque affamine crebro suggerere, ut ea quae ubertim ac mirabiliter divinarum auctoritatibus approbata exponi videbantur, et thesauro pectoris juxta fragilitatem sensus recondebantur, in membranulis meo stylo digerere non abnuerem, ut haberetur unde in futuro frequentata lectione memoria recrearetur. Quod ego tantae rei pondus pertractans, omnimodis delitescendo facere distuli. Sed nos incoepto opere gravi [Col. 0109A] labore desudantes, subito, Domino annuente, in onus curae pastoralis, a qua te excusare minime licuit, pro aliorum salute suffectus es. Ergo inibi te subrogatum, quo sub gravi falce depressum etiam lacrymabili ore declamas, eo quod salutaria dicta et mella animarum sedula meditatione, ut prius imbibere non licet, rursus me accersito auctoritate praelationis, coepisti, non suggerendo, ut dudum, sed quodammodo intentando imperare, ut aliqua opuscula ex libro Geneseos, maxime sex dierum opera, a Domino patrata, juxta litteram, quae valde difficillima videntur, sicut a doctore tradita fuerant, liquido sermone depromerem; quoniam spiritalem intelligentiam, quae in nonnullis locis magnam obtinet nebulositatem, in libris Patrum te habere, et [Col. 0109B] maxime a beato Isidoro, viro eruditissimo, enucleatum testaris, licet omnia quae in praefato volumine continentur mysteria, non ab eo inveniantur compacta, et [Cod. Z. om. et] etiam, quod est gravius, ea quae a tanto doctore praetermissa sunt, secundum quod [Cod. Z., quae] tradita mihi fuerant, et per me invenire potuissem, ut suis insererem locis, libera auctoritate imperasti. Cujus praeceptionis censuram pertimescens, tacita cogitatione assensum praebere decrevi. Sed quanquam multa forent, siquidem prae omnibus duo sunt quae me ab hoc opere maxime deterrent. Unum, quod huic oneri me imparem reperio, praesertim cum nulla sim scientia liberalium artium oppletus, non syllogismorum schematumque ac troporum figuris ornatus, licet aliquid praelibassem. [Col. 0109C] Non etiam flore veteris scientiae fultus, sed indoctus eloquio, exsors elogio. Aliud, quod tanta obscuritate obnubilatur, ut mihi vix aliquid interlucere videatur. Unde miror quare tantus vir, non solum sapientiam artium indeptus, verum etiam sacrarum Scripturarum divitias nactus, ut merito illud epithalamium decantare gratulabundus valeas: Introduxit me rex in cellaria sua (Cant. I, 4) et reliqua, mihi viribus destituto, acerrima jussione molem tanti ponderis imponere studueris.

Verumtamen, ut affatus sum, perpendens quod tuis me obsecundare oportebat imperiis, memorans illius Dominici praecepti, quo ait: Qui vos audit, me audit, etc. (Luc. X, 16), diu multumque dubitans, virium mearum impossibilitatem anxio animo trutinans, [Col. 0109D] velut nauta naufragus fluctuum procellis turbatus, tandem portum orationis pavens, fateor, petii; ut largitor rerum, unica spes, orbis Dominus, vires, licet indigno, tribueret, quatenus hoc recto [Z., rato] tramite, imo intemerata fide explere potuissem. Denique ipso inspirante, quamvis pavido conatu, tamen tuis jussionibus parere studui; ac sex dierum opera juxta historiam, licet tropica permista sint, pauca prout mihi tradita fuerant, impolito sermone enucleavi. Cumque jam finem defigere ultima dictando decreverim, et super hac re reticere ultra penitus disposuissem, repente magister ingressus, [Col. 0110A] his me verbis blande alloquitur: Quid, inquit, affabilis fili? quid [Z., quod] cum tanto studio edisseras? Quod cum celare non auderem teste conscientia, humili ore deprompsi. Ipse vero nosse gestiens, ut est sagacis ingenii solers, si quid utilitatis edidissem, coram se relegi praecepit. Quae perlecta, ut ita dicam, laudavit, atque, inquam, approbavit, contulitque etiam mihi librum beati Augustini contra Manichaeos super hac re luculento sermone exaratum, unde ea quae digesseram, comprobare quivissem. Quo ferventi astu lustrato, Christo praeduce, non solum in sensu, verum etiam in quibusdam locis syllabisque concordantem inveni. Deinde [Z., Dein] imperat juxta suum nomen locutione melliflua, ut ignavia temporis non pigrescerem, et coeptum [Col. 0110B] opus non sinerem, sed solerti studio peragere tentarem. Rursus pertractans, ne forte ad aliquorum profectum, saltem parvulorum fieri juberetur, jam divino auxilio fisus, tuis, Pater, ejusdemque magistri praeconiis provocatus, orationumque vestrarum suffragiis fretus, opus imperatum, quanquam sermone inculto, texere sum aggressus. At vero ne quis mea inserta conjiceret, sanctorum Patrum hinc inde volumina aggregans [In cod. Petr. deest aggregans], ut ex eorum dictis corroborarem ea quae describerem; unde nonnulla ex eorum quodammodo magnis fluminibus profundisque gurgitibus in rivulum derivavi exiguum, praecipua et propria eorum indidi dicta. Nonnulla quippe causa brevitatis, sensum eorum sequens, propriis intuli verbis; aliqua vero [Col. 0110C] quae ex traditione didici, et in tomis penes nos invenire non potui, constipulata exemplis subnectere praesumpsi, et in libelli modum finire decrevi, ut qui diversis causarum tumultibus occupatus, latissimos doctorum non vacat percurrere campos, hunc admodum brevitate collectum ocius lustrare quivisses libellum, quem peto, ut sagaci examinatione percurras, et tuis phaleramentis facetae urbanitatis decorare studeas, ne sciolis fastidium generet, et aures sapientium sermo incultior commaculet.

Sed antequam isagoge ad calcem perveniat, notandum est quod in quibusdam locis veritatem videlicet historiae semper pandens, spiritalem moralemque intelligentiam inserere nisi sumus, inibi scilicet ubi praedixisti ut historia veritatem factorum, ac fidem [Col. 0110D] relationis inculcet, et spiritalis intelligentia ad coelestium figurarum secreta perducat, et moralis persuasio ad meliorationem vitae invitet; ne solummodo historia [Z., historiae] pressus, sed spiritalis, imo moralisque [Z., moralis] dulcedine captus lector, excusationis invenire possit anfractus: sed ex hoc cum ambrosios coeperit decerpere gustus, magis libenter campos doctorum satagat lustrare ovans latissimos. Vale.

Explicit praefatio. [a 1Kb]



INCIPIT TEXTUS OPUSCULI IN GENESIM.
[Col. 0111A]

In principio creavit Deus coelum et terram.

Adminiculante divina gratia, quae parvulis confidentiam, mutis praestat locutionem, descripturus opusculum in libro Genesis, antequam contextum [Z., textum] historiae et enthecas spiritalis oraculi attingam, libet inquirere quare volumen istud specialiter Genesis vocetur, cum in eo multa commemorantur quae ad generationem non pertinere noscuntur, nisi quia consuetudo est Hebraeorum ex principiis nomina librorum imponere, sicut Exodus, et multi alii nuncupantur. Unde Bresith Hebraice, Latine non immerito Genesis interpretatur: eo quod in ipso exordio de creatione coeli, ac terrae, et generatione [Col. 0111B] hominum animantiumque narratur. A nonnullis etiam queritur quis scriptor hujus libri habeatur? Licet supervacue moveatur, cum tamen auctor illius Spiritus sanctus fideliter credatur: quia nemo facta ante homines describere poterat, nisi Spiritus sanctus dictaret, et per scribentis vocem hominibus in principio gesta narraret. Sed sciendum est, quanquam in eo scriptum sit, Erat Moyses mitissimus super omnes homines qui morabantur in terra (Num. XII, 3); et: locutus est Dominus ad Moysen, et mile talia; tamen sicut a doctoribus traditur, et multis exemplis comprobatur, unde est: Unum scripsit Moyses canticum, et docuit filios Israel (Lev. XXXI, 22), et alia hujusmodi, ipse Moyses scriptor divinae historiae exstitit. Moris enim Scripturae sacrae est ut ipsi qui [Col. 0111C] scribunt, sic de se in illa quasi de aliis loquantur, quia Spiritu sancto impelluntur.

Deinde simul quosdam eitam movet, quae causa accidit ut historiam divinae legis idem Moyses suo tempore describeret, et non olim exarata a quoquam fuerit; nisi quia primis hominibus ante diluvium cognitio Dei, et lex naturalis, atque mira Dei opera in exordio patrata cognita fuerant. Sed post diluvium ista omnia ita oblivioni tradita erant, et maxime temporibus Moysi, ut plane homines ignorarent quod ante acta fuissent [Z., quod antea actum fuerat]. Unde etiam philosophi principium hujus mundi ignorantes dicebant mundum esse coaeternum ac coaevum. Et forte hoc audiens Moyses [Z., vel quia] quia cuncta taliter abolita erant a sensibus hominum, [Col. 0111D] instructus divino Spiritu, ratum duxit texere creationes coeli et terrae, caeterarumque creaturarum, atque legem litterae, Domino imperante, filiis Israel tradere; ut eodem plenius instrueret de Deo, ne ad idola Aegyptiorum redirent, et mundum creatum ostenderet. Unde quia jam sicut in primis hominibus lex bonae naturae non servabatur, sed pene abolita erat, per Moysen lex litterae descripta et data est, ut bona quae sciebantur, auctoritatem haberent, et quae latere coeperant manifestarentur, et ut terror disciplinae corrigeret delinquentes, et fidem reformaret in Deum. Et nunquid Moyses ibi erat, quando Deus cuncta creavit? Minime; sed ipsa coaeterna sapientia Dei Patris, per quem facta [Col. 0112A] sunt omnia, eidem Moysi, famulo suo, revelavit tempore quo voluit, ut olim facta conscriberet. Et quomodo ei fidem accommodare possumus, vera dixisse, nisi quia futuris saepe probantur praeterita, et praeteritis futura, sicut in Daniele comprobatur, et in hoc libro ostenditur? Denique de illo tempore Moyses scripsit homo, quando non erat homo, cum ait: In principio creavit Deus coelum et terrant. Sicut enim de illo tempore scripsit homo, quando non erat homo; ita etiam futura scripsit eo tempore, quando erat homo, quae postea expleta comprobantur in veritate, sicut in patriarchae Jacob benedictione declaratur, juxta quod ipse ait dicens: Non auferetur sceptrum de Juda, etc. (Gen. XLIX, 10), quae in figura Christi praedicta fuerant; sed jam in veritate creduntur [Col. 0112B] completa. Si enim de futuro verum non dixisset, de praeterito, quod certum scripserit, nemo credere voluisset. Nec non etiam interrogatur ubi Moyses libros suos ediderit? Dicunt enim nonnulli quod Genesim et Exodum usque: Cantemus Domino, in Aegypto conscripserit, caetera vero in solitudine. Alii vero asserunt quod, transito mari Rubro, per quadraginta annos in deserto descripserit quod et ratione comprobari [Z., dicta per rationem probari] potest. Haec enim scire volentibus pauca dieta sufficiant. Nunc, Domino faverente [Z., largiente], ad historiae seriem transeamus. Ait enim Moyses.



CAPUT PRIMUM.

VERS. 1.---In principio creavit Deus coelum et [Col. 0112C] terram. Primum notandum quod mox Scriptura primo verbo aeternitatem atque potentiam Dei creatoris ostendit. Quem enim in principio temporum mundum creasse perhibet, ipsum profecto ante tempora aeternaliter exstitisse, designat; et quem in ipso conditionis initio coelum et terram creasse narrat, tanta celeritate operationis omnipotentem declarat, cui voluisse fecisse est. Et in hoc aperte datur intelligi quia utrumque simul ab eo factum est, quamvis utrumque ab homine dici non possit. In principio. Quod duobus modis accipi potest: in principio scilicet primum [Z., primo] omnium, hoc est, in initio creaturarum, quod LXX Interpretes, et Symmachus, et Theodotion similiter transtulerunt. Et in Hebraeo scriptum est: Bresith, quod Aquila interpretatur, [Col. 0112D] in capitulo. Sive quod ait, in principio, intelligendum est, in Filio, qui de semetipso ait: Principium qui et loquor vobis (Joan. VIII, 5). Et de quo Joannes dicit: In principio erat Verbum, et reliqua (Joan. I, 1). Unde et in psalmo de ipso Psalmista ait: In capite libri scriptum est de me (Psal. XXXIX, 8). Et ideo in principio, id est in Filio, imo per Filium fecit Deus omnem spiritalem corporalemque creaturam, quae coeli et terrae nomine appellata est. Sed magis hoc qui ita dicunt, secundum sensum quam secundum verbi translationem de Christo accipi volunt. Sed forte quaerit aliquis quare fecit Deus coelum et terram? Cui respondendum est: Voluntas enim Dei causa est coeli et terrae; et ideo major est voluntas [Col. 0113A] Dei quam coelum et terra; et qui hoc quaerit, majus aliquid quaerit quam est voluntas Dei, et nihil majus invenire potest. Compescat se ergo humana temeritas, et id quod non est non quaerat, ne id quod est non inveniat. Et si voluntatem Dei nosse desiderat, fiat amicus Dei. Quia si alicujus voluntatem hominis nosse vellet, cui amicus non esset, omnes ejus impudentiam [Z., imprudentiam] aut stultitiam deriderent. Attamen arbitrari possumus mundum istum hominis causa esse fabricatum, qui domus illius quodammodo factus est; qui, cum diversis constet substantiis, unus est [Z. om. est] tamen multis membris aptatus, ut ex his invicem mutuis operibus, quae necessaria homini futura erant gignerentur. Denique quod ait: Creavit Deus coelum et terram, [Col. 0113B] nonnulli simpliciter intelligentes, quibus sacra Scriptura nidus est, et non habentes pennas quibus queant alta petere, dum audiunt Deum, putant eum esse corporeum, et aliqua mole mirae magnitudinis summaque potentia praeditum. Isti enim non sunt per omnia contemnendi, sed potius implorandum est [Z., om. est] pro eis, ut Dominus mittat angelum suum qui eos in nidum recollocet, et plumescant, atque alas spiritalis intelligentiae accipiant, ut Deum incorporeum et invisibilem intelligant, ne tanquam pulli implumes a viantibus conculcentur.

Alii vero, altioris intelligentiae sapientia [Z., intelligentia sapientiae] praediti, quibus divina Scriptura non jam quodammodo nidus, sed fructus est atque cibus, qui per ramos hujus arboris gratulando volitant, [Col. 0113C] attendentes ipsum Deum incorporeum, invisibilem, et intelligunt qualiter in Filio, hoc est, in Verbo suo non transeunter sonando, sed aeternaliter manendo, creavit coelum et terram. Itaque [Z., jamque] quod sequitur: coelum et terram, diversi diversa sentiunt. Nonnulli nomine coeli volunt intelligi coelum istud conspicuum; et terrae nomine terram hanc visibilem, ex qua gignuntur universa. Alii quippe illud intelligi volunt coelum thronum Dei, quod solius [Z., solum] praesentiae divinae ab omni volubilitate hujus mundi manet secretum, de quo in sequentibus plenius suo loco dicturi sumus. Alii autem in coelo intelligunt spiritales creaturas, id est angelicam dignitatem; quia prima die ipsam spiritalem [a 1Kb] condidit, [Col. 0113D] de qua legitur in libro beati Job: Cum me laudarent simul astra matutina, et jubilarent omnes filii Dei (Job. XXXVIII, 7); in terra vero informem materiam. Alii quippe vocabulo coeli ac terrae ipsam informem materiam, ex qua creatum est coelum et terra. Nec immerito, quia futurum erat ut ex ipsa formarentur. Nam coelum postea scribitur factum. Taliter dictum est quemadmodum si, semen arboris considerantes, dicamus ibi esse radices, et robur, et ramos, et fructus, et folia, non quia jam sunt, sed quia inde futura sunt. Ipsa enim confusa [Petr., inconfusa] materia quasi semen coeli ac terrae erat. Nam illi qui coeli nomine hoc visibile coelum, et terrae vocabulo hanc conspicuam intelligi volunt, si eis opponatur [Col. 0114A] quid [Z., quod] Deus fecerit secunda et tertia die, omnino non habent quid respondere queant. Qui vero, ut dictum est, coeli nomine spiritales intelligunt dignitates, ac terrae vocabulo informem materiam, ex qua cuncta formata sunt, hi quoque recto sentiunt, et sensus eorum credendus est, ita tamen si idonei sunt ad discernendum [Z., discendum] quid praecedat aeternitate, quid tempore, quid electione, quid origine. Nam duo quae in primo et in ultimo ponuntur loco, difficillima sunt ad intelligendum. Arduum namque est et difficillime comprehendi potest qualiter Deus sua aeternitate cuncta praecedit [Petr., procedit]. Duo vero quae medio ponuntur, id est qualiter tempore flos fructum, et electione fructus florem praecedat, facile valet comprehendi. Caeterum [Col. 0114B] quomodo origine, ut sonus cantum praecedit, obscurum ad capiendum est. Sed notandum est quia omnis cantus sonus, non omnis sonus cantus. Sonus enim formatus fit cantus, et non solum cantus, sed etiam suavis ac dulcis, ideoque sola origine sonus praecedit cantum. Sic quippe informis materia non aeternitate praecedit formatas creaturas, sicut Deus ipsam. Non tempore, quia tempora non fuerunt nisi post formatas creaturas. Nec electione cum penderet extremior, quia potiores sunt formatae creaturae quam informis substantia; sed sola sua origine praecedit formatas creaturas. Deus enim ex nihilo condidit informem materiam, et ex ipsa cuncta creavit, juxta quod scriptum est in libro Sapientiae: Non enim erat manus tua, Domine, invalida, qua creasti [Col. 0114C] mundum ex informi materia (Sap. XI, 18). Unde philosophi, prout jam dictum est, non valentes penetrare quemadmodum divina Sapientia mundum creavit ex nihilo, aestimabant coaeternum esse mundum. Ista propterea dicunt, quia attendunt fabrum, et non Deum. Aiunt enim: Lignum adjuvat fabrum, et argentum argentarium, et aurum aurificem. His enim quamvis indigeant, tamen creare nequeunt. Dominus autem nihil horum indiguit, sed ex informi materia condidit omnia, non extra se tanquam faber (non enim faber facit lignum, sed de ligno aliquid facit). Omnipotens autem nulla re adjuvandus erat, quam ipse non fecerat, ut quod volebat efficeret, alioquin Deus non esset.

Sed quaeritur cur ita dictum est: In principio [Col. 0114D] fecit Deus coelum et terram, et non dictum est: In principio dixit Deus: Fiat coelum et terra, sicut de luce narratur: Dixit Deus: Fiat lux, et reliqua? Nisi quia prius universaliter nomine coeli et terrae comprehendendum erat, et commendandum quod fecit, et deinde per partes exsequendum, sicuti actum legitur. Sequitur:

VERS. 2.---Terra autem erat inanis et vacua. Cum superius ait: Creavit Deus coelum et terram, cur dicitur: Terra autem erat inanis et vacua? nisi quia ipsa informis materia, quae nomine terrae dicta est, inanis erat et vacua. Inanis videlicet, id est incomposita et necdum coadunata in species suas. [Col. 0115A] Vacua vero, quia vacabat a gignendis fructibus. Unde alia translatio dicit: Invisa et incomposita. Invisa propter obscuritatem, Incomposita propter deformitatem, quia adhuc tota abysso, id est, immensa profunditate tegebatur aquarum. Unde per hoc quod ait: Terra autem erat inanis et vacua, quale sit coelum, quod primum condiderat, potest intelligi, videlicet quod ab omni hujus mundi volubili statu secretum, divinae praesentiae manet semper quietum. Nam de nostro coelo, in quo sunt posita luminaria, qualiter vel quando sit factum, in sequentibus declaratur. Non ergo superius illud coelum inane creatum est et vacuum ut terra, quoniam nihil creatione [Z., quae nihil creationis] protulit, quia mox beatissimis angelorum agminibus impletum est, de quibus [Col. 0115B] superius diximus, quos in principio cum coelo, et terra ad laudationem sui creavit, sicut ipse ad beatum Job dicit: Ubi eras quando ponebam fundamenta terrae? (Job. XXXVIII, 4.) Et paulo post: Cum me laudarent astra matutina, et jubilarent omnes filii Dei? (Ibid.) E quibus uni dicitur: Quomodo cecidisti de coelo? et reliqua (Isa. XIV, 12). Si adhuc in coelo erat positus, quomodo dicit: In coelum conscendam? Sed quia legimus: Coelum coeli Domino (Psal. CXIII, 16), cum esset in coelo, id est in firmamento, in coelum, ubi solium Dei erat, cupiebat ascendere. Seu sicut diximus superius, aut ipsa angelica dignitas, aut ipsa informis materia coelum intelligitur.

Et tenebrae erant super faciem abyssi. Abyssi nomine illa informis materia accipitur, eo quod obscura [Col. 0115C] erat et profunda. Ait enim: Et tenebrae, et reliqua. Quare ergo nominantur tenebrae, cum superius non commemorantur creatae? Ergo si conditae non sunt, nunquid aeternae sunt? Absit. Sed sciendum est quia tenebrae non est res substantialis, sed proprie nominantur tenebrae absentia lucis. Sicut enim silentium non est substantia, sed absentia vocis; et nuditas nihil est aliud nihil absentia tegumenti, et caetera talia, sic quippe tenebrae est [Z., sunt] ipsa privatio lucis, et non aliquid sunt; sed ubi lux non est, tenebrae dicuntur. Bene namque dicitur: Tenebrae erant super faciem abyssi, quia nondum erat illuminata et manifestata supradicta informis materia. Seu etiam dicere possumus quod Deus non tenebras in aqua aut in aere fecit ullas, sed ordine [Col. 0115D] distincto providentiae suae, prius aquas cum coelo creavit ac terra, et [Z., sed] has post modum, cum voluit ipse, lucis gratia venustavit. Quod usque modo eum et, in aqua ipsa, et in aere per quotidianum solis accessum ac discessum facere videmus. Ubi notandum quia cum duobus elementis, aqua videlicet et terra, duo condidit, ignem videlicet et aerem. Ignem in ferro et lapidibus, quoniam [Z., quae] terrae viscere jam latebant condita, quod calidi aquarum fontes produnt [Petr., producunt]. Aerem vero in ipsa terra, cui esse permistus ex eo cognoscitur, quod cum fuerit humectata et temperiem solis acceperit, mox vapores exhalat largissimos.

Et spiritus Dei ferebatur super aquas. Quid est [Col. 0116A] quod dicitur, ferebatur? Nunquid tali modo quemadmodum sol terrae superfertur? Minime. Sed ferebatur non localiter, sed potentialiter, regendo et sustentando ipsam informem materiam; sicut superfertur rebus fabricandis voluntas artificis. Unde bene alia translatio dicit: Incumbebat [Z., incubabat], seu confovebat, in similitudine volucris, ova calore animantis, ut manifeste intelligatur de Spiritu sancto, et non de spiritu hujus mundi, sicut haeretici putaverunt. Quia sicut avis confovet, ut fetus in species producat, ita Spiritus sanctus fovebat ipsam informem substantiam ut cuncta conderet ex ea. Verumtamen quaerendum est quare nominantur aquae, cum supra non legantur creatae? Ergo nunquid aeternae sunt, sicut Manichaei suspicati sunt? Non. [Col. 0116B] Sed ipsi semetipsos fallunt [Z., ipsi per semetipsos falluntur], quia non intelligunt quod vocabulo aquae ipsa invisibilis substantia nominetur, et congrue aqua signatur, quia fluida erat, et voluntati divinae adjacebat, ut omnia humorem habentia ex ipsa procrearentur. Cuncta siquidem quae nascuntur et nutriuntur, humore aquae concrescunt atque coalescunt. Sed sciendum est quoniam idcirco aquae appellatione notatur ipsa praedicta informis substantia, quia de illa non poteramus aliquid scire, nisi sacra Scriptura nostro more loqueretur. Una quippe res est, sed diversis nominibus distinguitur; ne si solummodo uno nomine appellaretur, hoc tantummodo crederetur. Et ideo variis nominibus nuncupatur, quia ex ipsa cuncta formanda erant, ut res ignota notis vocabulis [Col. 0116C] insinuaretur imperitioribus. Dicitur enim coelum, terra, abyssus, et aqua, quia futurum erat ut ex ipsa gignerentur. Sicut enim in parvo grano arboris variae species latent, sic profecto, prout jam praelibavimus, in hac informi materia cuncta occultabantur. Sed notandum est quia in capite hujus voluminis tota Trinitas declaratur. Nam subditur:

VERS. 3.---Dixitque Deus: Fiat lux, et reliqua. Quid est enim quod ait, dixit Deus? Nunquid sonando transeuntibus sonis locutus est? Minime. Ipse enim incorporeus est, et si loquitur, nunquid lingua Hebraea, Graeca, aut Latina loquitur? Non. Sed quod ait, dixit Deus, non ipse sonus accipitur locutionum [Z., locutionis], sed illud quod intelligitur in sono. Apud Deum purus intellectus est sine strepitu et diversitate [Col. 0116D] linguarum. Dicere itaque Dei facere est, sicut scriptum est: Ipse dixit, et facta sunt, et caetera (Psal. CXLVIII, 5). Verbum vero Dei unigenitus Filius est, Joanne attestante, qui ait: In principio erat Verbum, et reliqua. Porro quod ait, dixit, id est, in Verbo suo aeternaliter manente fecit. Caeterum quod ait, fiat lux, ob celeritatem divinae potentiae dicitur. Si enim quarta die describuntur luminaria facta, quae lucem administrant, quid est quod dixit, Fiat lux? An forsitan jam erat aliqua lux creata supra firmamentum, quo lumine sol illuminaretur? Sed nomine lucis angelica dignitas figuratur, quae profecto per superius coelum significatur, nunc lux dicitur. Prius itaque condita est, sed postea convertendo [Col. 0117A] ad contuendam gloriam sui creatoris lux effecta. Et ideo dictum est: Fiat lux, et facta est lux. Ac si manifeste diceretur: Convertatur ad contemplandum incessabiliter me. Decebat autem ut ipsa angelica dignitas, quae [Z., quia] sua dignitate cunctis creaturis excellebat, inhaerendo summae luci lux vocaretur, licet mutabilis esset condita. Si enim immutabilis esset condita, nullatenus alii merito superbiae ab illa aeterna visione corruerent. Sed quae [Z., quia] mutabilis exstitit natura, caeteris ruentibus, gratia divinae largitionis fecit immutabilem. Sed notandum quod quidam doctorum juxta fidem historiae simpliciter hoc intelligi volunt. Aiunt enim quod in superioribus ejusdem terrae partibus, quas et nunc diurna solis lux illustrare consuevit, principalis [Col. 0117B] haec lux emicuit, cujus visione beatissimi angeli frui coeperant. Nec [Z., non est] mirandum, divina operatione lucem in aquis posse resplendere, cum et hominum operatione constat eas saepius illustrari, nautarum videlicet (Z., videlicet more], qui in profundo maris demersi, emisso ex ore oleo, perspicuum sibi hoc ac lucidum reddunt. Si enim homo talia per oleum sui oris potest, quantam Deus per Spiritum oris sui lucem creare posse credendus est? Lege Hexaemeron Bedae, moderni doctoris, si ita volueris. Nos quidem beati Augustini, prout prius inseruimus, dicta sequi decrevimus.

VERS. 4.---Et vidit Deus lucem quod esset bona, et reliqua. Cur dicitur, vidit Deus, quasi novum aliquid accidisset, cum nequaquam crearet nisi aeternaliter [Col. 0117C] videret? Sed vidit Deus pro eo quod est, videre [Z., videri] fecit. Saepe enim per efficientem id quod efficitur designatur. Dicitur laeta domus, et laeta epistola, et effundens hydriam [Z., hydria] in canalibus, et caetera talia: quod genus locutionis a grammaticis metonymia vocatur. Vidit ergo Deus, id est, videre [Z., videri] fecit, ipsi angelicae creaturae, quam bona a Deo condita est. Seu in hoc quod ait, vidit, in praedestinatione nobis videre [Z., videri] fecit quam bona a Deo creata esset. Tali modo verbis praeteriti temporis rem futuram indicavit, quali modo apostolis ait: Omnia quaecunque audivi a Patre meo, nota feci vobis (Joan. XV, 15); quod futurum erat ut faceret. Caeterum dum dicit, divisitque lucem a tenebris, ostendit quia distinctio facta est inter lucem [Col. 0117D] et tenebras, non tenebrae factae; quemadmodum clamando vocem, silentium autem non clamando dicimus, quia cessatio vocis silentium est. Distinguimus tamen sensu quodam inter ea, et illud vocamus vocem, istud silentium. Quemadmodum ergo recte dicimus facere silentium, sic recte Deus dicitur facere tenebras; quia lucem, quibus vult, temporibus et locis vel dat, vel detrahit. Quia, ut Clemens ait: Unam [Z., imam], inquit, mundi partem illustrans aliam reliquit obscuram. Lucem videlicet in superiore orbis parte diffundendo, in qua humana erat conversatio futura, inferiora vero ejus priscis in tenebris remanendo. Si cui hoc accipere placuerit, nos, ut coepimus, B. Augustini [Suppl. ex [Col. 0118A] Z., dicta] sequi, et expositionem magistri nisi sumus.

Et divisit Deus lucem ac tenebras [Z., a tenebris], et reliqua. Id est, coelestes angelorum cives ab inmundis spiritibus, quando Lucifer avertendo a Creatore, et convertendo ad se, aestimans sibi sufficere, superbia tumidus, sine auxilio sui conditoris, ejectus est cum suis sequacibus a coelestibus, et caeteri in sua stabilitate permanserunt, hos nuncupans diem, illos noctem, juxta quod sequitur, appellavitque lucem diem, et tenebras noctem. Quia ruina ruentium aeterna facta est stabilitas permanentium, licet quidam dicant quod divisio lucis a tenebris distinctio sit formatae rei ab informi; appelatio autem diei et noctis, inquiunt, insinuatio distributionis est, [Col. 0118B] qua significetur nihil Deum inordinatum relinquere. Sed quod ait, vocavit, dicitur, vocari fecit. Quia sic distinxit omnia et ordinavit, ut discerni possent et nomen accipere. Sequitur:

VERS. 5.---Factumque est vespere et mane dies unus. Quaerendum est cur dicatur, vespere et mane, cum adhuc non erat sol in firmamento, cujus occasu vespere et ortu mane efficerentur? An forte tantum spatium prima, et secunda, et tertia dies habuit, quantum est ab ortu solis usque ad occasum, et iterum aquilonem gyrando revertitur ad orientem, ut suo fulgore tenebras mundi propellat, et quod spatium illi qui in antris et in ergastulis, licet luce careant, sentire per usum possunt; quod fortassis ita intelligi valeret, nisi adderetur vespere et mane. [Col. 0118C] Unde restat ut in [Cod. Z. om. in] vespera intelligatur perfectio praecedentis operis, et mane inchoatio subsequentis. Loquitur enim more nostro Scriptura, ut distinctio operum Dei intelligatur. Porro quod ait, vespere et mane dies unus, potest referii ad angelicam creaturam. Quando enim intuitum avertebat a Deo, et convertebatur ad contuendam creaturam, quodammodo vespere erat; cum vero ad Creatorem convertebatur, ut in ipso clarius intelligeret creaturam, mane erat. Verumtamen si permansisset in consideratione creaturae, non solum vespere, sed etiam nox esset. Dies unus bene additur propter unitatem angelicae dignitatis, quae ita uni Deo contemplando inhaeret, ut nunquam intuitum amoveat a contemplatione.

[Col. 0118D] VERS. 6.---Dixit quoque Deus: Fiat firmamentum, et caetera. Firmamenti nomine coelum conspicuum appellatur, jam distinctum ab illa informi materia, de quo in sequentibus dicitur: Vocavitque Deus firmamentum coelum. Sed quaerendum est quale sit firmamentum, quod dividat aquas superiores ab inferioribus? Nam nonnulli dicunt firmamentum esse coelum aereum, a quo aves coeli nominantur, quod dividat aquas nubium ab aquis fluminum. Alii vero intelligi volunt coelum sidereum, sive aethereum, eo quod dividat aquas superiores ab inferioribus. Neque enim incredibile est invisibiles aquas consistere super firmamentum, sed si sunt non fluidae, quia non fluitant, sicut istae visibiles. Unde aliqui glaciali [Col. 0119A] soliditate persistere aestimant, non vaporali tenuitate, sicut ex stella Saturni, quae frigidissima est, autumant. Quia, inquiunt, ex his aquis frigidam esse, eo quod juxta summum coelum per triginta annos cursum suum peragat, licet hoc negare velint, qui de ponderibus disputant. Nec propriis distinctae locis locatae tanquam flumina, et non locorum sedibus, sed dignitate naturae superare coelum dicunt; quia cum sit coelum corpus pulcherrimum, omnis invisibilis creatura, ut beatus Augustinus ait, excedit etiam pulchritudinem coeli. Ideoque, ut idem doctor eximius putat, aquae super coelos sunt. Ait enim: Quo modo autem et qualeslibet aquae ibi sint, esse ibi eas minime dubitemus; quia major est, inquit, Scripturae hujus auctoritas, quam omnis humani [Col. 0119B] ingenii capacitas. Quae aquae universam terrae superficiem in tantam tegebant altitudinem, sicut alii doctores aiunt, ut usque ad illos locos pertingerent ubi nunc usque super firmamentum coeli ex parte residentes, nomen Dei creatoris cum coelis coelorum laudare, non desinunt. Denique si aliquis hoc negare voluerit, iste, si hominem crearet, ut Deus, epitimam non poneret in capite, sed in stomacho. Attamen de hac re non est nostrum temere definire, quia remota est a nostris visibus. Quidam autem aquas supernas accipiunt populos angelorum, de quibus scriptum est: Et aquae, quae super coelos sunt; laudent nomen Domini (Psal. CXLVIII, 4). Inferiores vero aquas homines terrae [Z., terra] degentes, de quibus dicitur: Aquas quas vidisti, populi sunt et [Col. 0119C] gentes, quas utique coelum sidereum ab invicem segregat.

VERS. 9.---Dixit quoque Deus: Congregentur aquae, quae sub coelo sunt in locum unum, et appareat arida, et reliqua. Si enim totus mundus erat aquis plenus, ubi congregatae sunt, nisi quod ait: Congregentur in locum unum? ac si diceret: Distinguat, atque producat jam ex se species suas illa informis materia, et appareat species aquarum, et species terrae. Ipsa enim congregatio in unum ipsa est aquarum formatio, quas videmus et tangimus. Et quod ait, appareat arida, quid aliud dici intelligendum est, nisi materies accipiat visibilem formam, quam nunc habet terra ista? Quae bene, inquam, terra arida vocatur, quia, sicut ignis proprie calorem, et aqua humorem, [Col. 0119D] ita quoque terra ariditatem habet.

VERS. 10.---Congregationesque aquarum appellavit maria. Notandum quod omnes congregationes aquarum, sive dulces sint sive salsae, juxta idioma linguae Hebraicae maria nuncupantur. Sed in Hexaemeron jam dicti doctoris Bedae ita legimus: Fieri, inquit, potuit, ut terra ipsa longe lateque jussu Creatoris subsidens, alias partes praeberet concavas, quibus fluentes aquae reciperentur, ut appareret arida. Potest etiam non absurde intelligi ac credi rariores primarias fuisse aquas, quae velut nebula terras tegerent, congregatione autem esse spissatas, quae datis sibi locis capi possent, apparente arida in reliquis. Et bene ait, in locum unum, quia jugi unda [Col. 0120A] atque continua Oceano ac mari junguntur Magno. Sequitur:

VERS. 11-13.---Germinet terra herbam virentem, et reliqua, usque cujus semen sit in semetipso. Cur ait, in semetipso, cum multae arbores non proferant fructum, ut in ipso habeant semen? Sed sciendum est quia si non habent in fructu, habent in radice, ex qua germinentur.

Et vidit Deus quod esset bonum, et caetera. Si ergo herbae, et fructus terrae, et ligna pomifera bona sunt, et dictum est: Vidit Deus cuncta quae fecerat; et erant valde bona; et ad extremum subjungitur: Requievit Deus ab omnibus operibus; quid de herbis venenosis, et lignis nocivis dicendum est? Et quid est quod ad Adam ait de spinis et tribulis: Terra tua [Col. 0120B] spinas et tribulos germinabit tibi? nisi ut intelligat qui proponit, quia non absolute dictum est: Terra spinas et tribulos germinabit, sed ait, tibi; ac si diceret: Incipiat tibi germinare ad exercitium laboris, quae prius germinavit pabulum ad usus jumentorum et bestiarum. Nisi enim peccasset, nequaquam noxia illa terra germinaret. Unde apparet quia post peccatum illius coepit terra spinas gignere. Nam de herbis arboribusque venenosis et nocuis sciendum quia valde bona condita sunt; quia si non praebent escam, administrant medicinam; et si nobis noxia videntur, feris et avibus innoxiae sunt, quia eis praebent pabulum, licet nobis non praebeant alimentum. Et ideo, sicut dictum est, omnis creatura valde bona condita est, sed post peccatum primi parentis actum [Col. 0120C] est ut aliquae infructuosae arbores et steriles apparerent, et herbae venenosae, ut ex ipsis homo peccatum suum quodammodo consideraret, et commoneretur aliquando averti a peccatis, et ad Dei praecepta converti, et expavesceret amittere culturam Dei, et sterilis apparere in agro Ecclesiae, si non esset arbor fructuosa. Seu propterea arbores infructuosae, et herbae nocivae creatae; ut nulla indignis aperiantur mysteria [Z., ministeria], neque ostendatur in qua figura futurorum ista dicta sunt.

VERS. 14-19.---Dixit autem [Z., itaque] Deus: Fiant luminaria in firmamento coeli, et caetera. Si quarta die facta sunt luminaria, quare superius [Z., prius] dictum est vespere et mane, nisi, prout jam dictum est, in vespere accipitur expletio precedentis [Col. 0120D] operis, in mane inchoatio subsequentis?

Et sint in signa, et tempora, et annos, et dies. In signa, juxta quod Dominus ait: Erunt signa in sole, et luna, et stellis (Luc. 21, 25). Signa dicuntur eo quod in futurum aliquid signant quia sunt talia signa in sideribus quae tempestates, et pluvias, et bella denuntiant, et etiam nonnulla navigantibus in mari viam ostendunt. Et in tempora, quia suis vicissitudinibus tempora distinguunt, veris videlicet et aestatis, autumni et hiemis. Dies et anni ad cursum solis et lunae quia sunt solares dies, sunt et lunares juxta calculatores. Seu quia antequam formarentur, non erat unde diei noctisque horae signarentur. Nam scriptum est: Fecit lunam in tempora [Z., tempore]; [Col. 0121A] sol cognovit occasum suum (Psal. CIII, 19). Sed quaerendum est, si coepta hic sunt tempora, et incipiunt dies articulis et momentis horarum decerni, quid dicendum est de illo spatio quod fuit usque ad quartum diem? Nunquid non [Z. om. non] tempora fuerunt? Sed quodammodo tempora fuerunt, sed non est illud spatium distinctum articulis horarum ut modo distinguitur [Z., distinguuntur], sed pertransiit quia sol non erat quo discernerentur. Tali modo factum est quodammodo, sicut nunc agitur quando sol nube tegitur et tempora non possunt distingui, sed tamen spatium diei transit.

VERS. 20-23.---Dixit igitur Deus: Producant aquae reptile animae viventis, et volatile, usque, benedixit eis Deus dicens: Crescite, et caetera. Hic ostenditur [Col. 0121B] quia reptilia et volatilia unius naturae sunt atque originis, sed nomine aquae etiam aer iste intelligitur, qui et a sapientibus aquis deputatur [Z., qui a sapientibus aqua disputatur], eo quod exhalatione aquarum evaporando pinguescit, et volatus avium suscipit. Nisi enim quamdam crassitudinem haberet, volatus illorum non sustineret. Unde aestivo tempore, quando serenum est, terram irrorat et guttae apparent. Et nisi aqua aliquod solidamentum haberet, corpora hominum natantia et volucrum non ferret; et ideo quidquid undosum est et confluidum [Z., fluidum] piscibus; quidquid vero crassum est et exhalat, avibus deputatur. Quod enim aer pinguis et ventosus, et flatum praebeat, philosophi in monte Olympo probaverunt: quia, inquiunt, quod in [Col. 0121C] ejus cacumine nec ventus sentiatur, nec nubes colligantur, quoniam excessit altitudine sua totum istum aerem humidum in quo aves volitant, et ideo nec aves ibi volitare asseverantur, solebant per singulos annos causa sacrificiorum cacumen ejus ascendere, et aliquas notas in pulvere scribere, quas alio anno integras inveniebant; quod fieri non posset si ventos aut pluvias locus ille pateretur: et spongias humectatas naribus applicabant, unde crassiorem et consuetum spiritum ducerent, quia tenuitas illius aeris non eos inspirabat. Qui etiam nullam se avem in eo loco aliquando vidisse asserunt. Nam quod ait: Benedixit eis dicens: Crescite, et reliqua, hic primum ideo benedictionem intulit, quia animantia [Col. 0121D] creata sunt, sive quia futurum erat ut per aquam baptismi homines benedictionem consequerentur.

VERS. 24-25.---Dixit autem Deus: Producat terra animam viventem, et reliqua, usque et vidit Deus quod esset bonum. Si enim Deus vidit quod esset bonum, quid dicendum de putredine arborum et infirmitatibus diversarum creaturarum? nisi quoniam cum creata sunt, non apparebant istae infirmitates, sed in sua origine acceperunt ut in futuro haberent. Sed quid est quod ait: Vidit Deus quod esset bonum, id est in ea bonitate placuit ut maneret, in qua placuit ut fieret quod fecit. Sequitur:

VERS. 26.---Faciamus hominem ad imaginem et similitudinem nostram. Quid est quod ait: Faciamus hominem ad imaginem nostram? nisi quia jam rationabilis [Col. 0122A] creatura condebatur, ut quodammodo cum consilio facere videretur, et ut nobilitas ejus ostenderetur. Ideo ait, Faciamus. Sed quare superius dictum est, dixitque Deus: Fiat; et hic ait, Faciamus hominem ad imaginem, et reliqua, pluraliter? Ut ostenderet, quia trinus est Deus in personis, et unus in deitatis natura [Z., in deitate natura]. Inde est quod in consequentibus dicitur: Et creavit Deus hominem ad imaginem suam, et reliqua. Homo quippe ad imaginem Dei dicitur, secundum quod animam habet invisibilem et immortalem in sua natura. Sed si imago Dei est ipsa ratio animae, similitudo vero ipsius est aeterna vita, quam daturus est omnibus electis, quando erit illud quod Joannes ait: Similes ei erimus, et reliqua (Joan. III, 2), non [Col. 0122B] aequales facti Divinitati, sed sociati aeternitati. Aliter: si imago Dei est in interiori homine, similitudo in moribus: sed imaginem Dei omnes habent, similitudinem vero pauci. Illi enim specialiter similitudinem illius tenent, qui sunt imitatores ejus et illud adimplent quod ait: Sancti estote, quia ego sanctus sum, et reliqua (Lev. XI, 44). Nam subditur, et praesit piscibus maris, et caetera. Igitur si cuncta animantia et volatilia ad hoc creata sunt ut homini subjecta essent, quid est quod multa noxia patitur a bestiis? Ecce vult abigere aves nonnullas, et non valet superare bestias [cod. Z. om. bestias], et non potest, et etiam saepe pro fragilitate humana ab ipsis interimitur. Et licet omnibus dominari non queat, tamen nullatenus dominatur a bestiis [Z., [Col. 0122C] nullatenus dominatur bestiis]. Sed quisquis ista proponit, attendit qualis factus est homo post peccatum; et non considerat qualis exstitit antequam peccaret. Conditus namque ad imaginem Dei, si persisteret in suo ordine, omnia ei subdita manerent. Verumtamen quia praevaricator factus est mandatorum Dei, quaedam ei ad utilitatem concessa sunt, quaedam vero in flagellum conversa, juxta quod ipse per prophetam ait: Ego Dominus faciens pacem, et creans malum (Isa. XLV, 7). Creare videtur Deus malum, quando homo a creaturis, quae sibi subjectae esse debuerant, flagella patitur. Igitur si homo teneret ordinem suum, servarent et bestiae obedientiam suam, juxta quod in beato Daniele ostenditur, cui leones subjecti etiam tempore famis fuerunt.

[Col. 0122D] VERS. 27.---Notandum [Z., Notandumque quod], quia quod homo ad imaginem Dei conditus sit, et bestiis praeesse, in ipsa creatione sui et creaturarum ostensum est. Homo namque creatus est erectus ut coelestia consideraret; bestiae vero pronae, ut ostenderent obedientiam suam. Creavit igitur Dei Filius [Z., Deus Filius] hominem ad imaginem suam, et creavit ad imaginem Patris, quia ipse est imago Dei Patris, ad cujus imaginem etiam conditus est homo. Secundum enim, prout jam dictum est, interiorem hominem [Z., in interiore homine], quia rationalis est, et animam habet in sua natura, et immortalis factus est. Unde Apostolus ait: Vir non debet velare caput [Z., caput suum], quia imago Dei est: mulier autem velet [Col. 0123A] caput suum, quia imago est viri (I Cor. XI, 7). In quantum enim homo ad coelestia tendit et divina contemplatur, non debet velare caput, id est, obstaculum peccati menti opponere. Si autem omiserit divina meditari, et converterit ad terrena superflue, non jam vir, sed femina dicitur, et ideo velet caput ut mulier, id est ponat obstaculum justitiae, ne dum licita cogitare coeperit, ad illicita prorumpat, et totum se ad exteriora diffundat, unde Deum offendat.

Masculum et feminam creavit eos. Cur dicitur feminam creatam esse, cum postmodum narratur formata, nisi quia per originem in viro creavit eam, quia [Z., quae] ex viro formanda erat? Masculum autem unum et feminam imprimis creavit Deus unam, [Col. 0123B] non ut animalia et caetera plura, ut humanum genus ardore ad invicem charitatis constringeret, quod se ex uno parente ortum [Z., ortum esse] meminisset. Unde mulierem ex viri latere formavit, ut mutua illorum conjunctione terram esse implendam doceret.

VERS. 28.---Benedixitque illis dicens: Crescite, et multiplicamini, et replete terram, et subjicite eam. Hanc sententiam nonnulli historialiter sentiunt, quidam vero spiritaliter; sed melius, qui utroque modo. Sed sciendum, quoniam non est incredibile, secundum benedictionem Dei posse crescere et multiplicari eos per coitum, si obtemperantes fuissent praeceptis divinis, ita vero ut membra genitalia moverentur natura, non aliqua instigante concupiscentia libidinis, ut tot videlicet procrearentur ex eis [Col. 0123C] electi, quot eligendi sunt ex omnibus gentious ad instaurandum numerum angelorum, et nequaquam sibi succederent moriendo; sed completo numero electorum a corporali paradiso sine morte ad coelestem transirent. Sed quibusdam hoc impossibile videtur, ut membra potuissent moveri absque libidine, cum membra, inquiunt, concupiscentia moventur. Sed attendant quia non solum in hominibus, sed etiam in bestiis irrationabilibus aliqua membra moventur, et caetera immobilia permanent, quae eis, si dicerentur, non crederent nisi cernerent. Saepe namque cutis animalis, muscis stimulata, movetur sola, ut muscas excutiat, caetera membra immobilia perseverant. Sic etiam et auris una movetur, et caetera quiescunt; et multa alia quae incredibilia forent [Col. 0123D] nisi viderentur. Si itaque ista possunt fieri in membris irrationabilium, quanto magis ex benedictione Domini membra natura, non concupiscentia ad procreandum moveri quiverant? Et sicuti in cultu ruris agitur ad segetes procreandas, ita Adam sine concupiscentia in illa muliere valuit prolem procreare.

Salva historiali narratione, potest referri ad fecunditatem animae, crescite, id est, multiplicamini augmentando virtutes, et replete terram, sub carnis virtutibus fecunditate, et subjicite spiritui, et dominamini bestiis, hoc est, motibus, quos similes bestiis, per temperantiam [Z., habetis per intemperantiam]; qui si erumpunt in perniciosas delectationes, [Col. 0124A] similes sunt bestiis; si autem reguntur, omnino mansuescunt. Hinc Paulus ait: Qui autem sunt Christi, carnem suam crucifixerunt (Gal. V, 24). Sed quaeritur in quam utilitatem dominationem accepit homo in pisces, et volatilia, et caetera, vel ad quos usus? Non enim comederet si non peccasset, sed ad escam solum arborum sunt fructus in prima conditione concessi. Nisi forte dicendum est quia peccaturum praesciebat eum Deus, et mortalem peccando futurum. Ideoque solatia primordialiter instituit, quibus suam fragilitatem possit tueri, seu alimentum ex his vel caetera necessaria.

VERS. 29, 30.---Dixitque Deus: Ecce dedi vobis omnem herbam, et universa ligna, etc., usque, ut sint vobis in escam, et cunctis animantibus terrae. Cur [Col. 0124B] enim herbae, et fructus lignorum dicuntur dati in escam cunctis animantibus terrae, et volatilibus, cum multae sint [Petr., sunt] bestiae, et volatilia, quae carnes comedunt, et non aluntur frugibus terrae, sicut sunt leones et caetera, nisi aut specialiter illa posita sunt quae his pascuntur escis; aut etiamsi carnes comedunt, ex his aluntur, quia corpora eorum comedunt quae his herbis aut frugibus pascuntur, sicuti serpentes, qui morantur in arenosis locis, sed mortes animantium sunt eis in escam.

VERS. 31.---Vidit Deus cuncta fecit, et erant valde bona. Cum enim superius multa creata sunt, et dictum est per singula, Et vidit Deus quod esset bonum, cur in fine dicitur, et erant valde bona, nisi quia in suis speciebus divisa bona sunt; juncta autem [Col. 0124C] simul non solum bona, sed etiam in sua generalitate valde bona sunt? Verbi gratia, laudas oculum in corpore per se, etc.; alia membra specialiter; conjuncta autem, ut sit unum corpus, non solum bona dicis, sed etiam valde bona; et in tantum generalitas laudatur in corpore, ut etiamsi aliquod membrum inde praecidatur, non solum est inutile, sed etiam foedat corpus. Seu ideo homine condito bene singulariter non dicitur, vidit Deus quod esset bonum, sicut de caeteris creaturis, sed post cuncta creata dictum est, et erant valde bono, quia propter hominem creata sunt. Nam antea quasi singula erant bona; homine autem, propter quem condita sunt, creato, jam dicitur, valde bona, quia omnia in decorem hominis creata sunt, homo vero in gloriam [Col. 0124D] et laudem conditoris sui factus est.




CAPUT II.

VERS. 1.---Igitur perfecti sunt coeli et terra, et omnis ornatus eorum. Bene pluraliter coeli ponuntur, quia, secundum auctoritatem Scripturarum, tres esse comprobantur: primum videlicet aereum, a quo aves coeli nominantur; secundum aethereum, vel sidereum, ubi luminaria continentur; tertium spiritale, quod proprium est angelorum, de quo Paulus apostolus ait: Scio hominem raptum usque ad tertium coelum (II Cor. XII, 2). Unde post pauca subdidit, raptum in paradisum. Quod enim praemisit, tertium coelum, hoc iterum iteravit, cum ait, in Paradisum. [Col. 0125A] Sed sciendum est quia ornatus coeli spiritalis sunt angeli, archangeli, throni, etc.; ornatus vero aetherei coeli, sol, et luna, et stellae: ornatus autem aerei coeli nubes, venti, pluviae, volatilia diversi generis. Terrae namque ornatus est mare [Petr., ornatus in aere], juga montium, subducta vallium, tensa [Z., densa] camporum, vicissitudines temporum, species fructuum, decursus aquarum, et caetera. Sequitur:

VERS. 2.---Complevitque Deus die septimo opus suum quod fecerat, et requievit die septimo, et caetera. Ideo juxta historiam senario numero mundi creationem perfecit, quia ille numerus perfectus juxta arithmeticae disciplinae legitur rationem, ut ostenderet Deus omnia perfecta et valde bona eum [Col. 0125B] condidisse. Caeterum altius requiritur quid est quod hic dicitur, requievit, cum ipse in Evangelio ait: Pater meus usque modo operatur, et ego operor? (Joan. V, 17.) Sed de requie Dei trimoda [Petr., tribus modis] expositio a doctoribus ponitur. Primum quod hic ait, requievit, id est a condendis novarum creaturarum generibus cessavit, quia deinceps nihil novi creavit per originem. Sed tamen usque modo operatur regendo et ministrando creaturam suam, quam ex informi materia condiderat. Aliter: quod ait, requievit, ideo dictum est quia futurum erat ut ipse, per quem facta sunt omnia, pro nostra redemptione ipso septimo die quiesceret [Z., requiesceret] in sepulcro. Seu translato genere locutionis potest referri ad membra capitis. Dicitur namque, [Col. 0125C] Deus requievit, pro eo quod est, requiescere fecit, quia nimirum in ipso electi perfectam obtinent requiem post hanc vitam aerumnosam, quae per sex dies figuratur velut in septimo die in requie coelesti, quae interim alia in vita suscipit animas electorum, donec tandem adveniat octava dies futurae resurrectionis. Bene namque dictum est, requievit Deus post valde bona opera, ut ostenderet quia aliter electi non valent pertingere ad septimam diem, ad requiem scilicet beatam, nisi post opera valde bona. Movet denique ad quaerendum qua ex causa sex diebus operari voluit omnia opera sua, et septimo quiescere, nisi quia iste numerus magnum retinet mysterium. Si enim dividatur in duo, id est in unum et sex, in uno signatur unitas divinitatis, seu [Col. 0125D] unio [Z., unitas] charitatis; in sex vero perfectio bonorum operum, et in septimo aeterna requies animarum. Voluit namque Deus idcirco opera sua sex diebus agere, et septimo requiescere, ostendens quod illi qui modo unitatem charitatis perfectionemque bonorum operum exhibent, pervenient ad requiem coelestem, ut contemplentur unitatem divinae majestatis, licet dicatur et altius. Senarius vero numerus primus opere et actu perfectus est, quia in sex diebus creavit Deus coelum, et terram, et partibus suis impletur. Nam unus, duo, tres, fiunt sex. Significatur enim in requie diei septimi, quod Deus ante creationem mundi in seipso natura et potestate perfectus est, et aeternaliter in seipso habet requiem; [Col. 0126A] creaturae vero actu ab ipso creationis accepto habent per ipsum in suis naturis perfectionem quamdam, quia unaquaeque creatura creata est perfecta a Creatore, et requiem in operatione obedientiae, et maxime rationabiles creaturae eo bono beatae sunt ut in conditore suo requiescant. Sequitur:

VERS. 3.---Benedixitque diei septimo, et sanctificavit illum. Cur de die sabbato dicitur: Benedixit Deus diei septimo, et sanctificavit illum, dum de aliis diebus hoc non legitur eum dixisse? Ideo ut ostenderet sanctorum requiem post sex hujus saeculi aetatum labores in aeterno sabbato, et benedicta requie quieturos, sicut dicturus erit: Venite, benedicti Patris mei, et reliqua (Matth. XXV, 34). Ideo et illa dies sine vespera legitur, quia ultima requies sanctorum [Col. 0126B] sempiterna erit. Et congrue quippe dicitur, sanctificavit et benedixit, quia sancti ex benedictione Domini aeternam percipiunt requiem.

Sed, his praelibatis, notandum est quod operatio divina quatuor modis distinguitur. Primo, quod in verbi [Z., verbo] Dei dispensatione omnia aeterna sunt. Secundo, quod in materia informi, qui vivit in aeternum, creavit omnia simul. Tertio, quod per opera dierum sex varias distinxit creaturas. Quarto, quod ex primordialibus seminibus non incognitae naturae oriuntur, sed notae saepius, ne pereant, reformantur. Hactenus historiam succincte tetigimus, licet pauca intermixta sint quae ad spiritalem pertinere videantur sensum. Sed spiritalem intelligentiam praetermittimus causa brevitatis; quam si quis [Col. 0126C] cognoscere desiderat, librum Isidori legat caeterorumque doctorum campos percurrat, quia nimirum historia divinae legis non est sine mystica significatione conscripta, teste Paulo apostolo, qui ait: Lex enim figuram habet futurorum bonorum (Col. II, 17), non ipsam imaginem rerum. Et alibi: Haec omnia in figura contingebant illis (I Cor. X, 11). Quod etiam exponens exemplum hujus historiae, ubi dictum est: Propter hoc relinquet homo patrem, et matrem, et caetera, manifestavit inibi sacramentum esse, cum dicit: Sacramentum hoc magnum; ego autem dico in Christo et in Ecclesia (Ephes. V, 32). Sed historiam Veteris Testamenti atque prophetarum ita accipere debemus ut neque mysticam significationem in omnibus requiramus, neque etiam historialem, sed [Col. 0126D] partim mysticum sensum, partim etiam superficiem historiae. Ubicunque enim historialis intelligentia ponitur, tantummodo propterea fit ut in ea contineatur spiritalis intellectus, sicut in vasis musicorum agitur. Ponuntur enim ibi ligna, ponuntur et chordae, ut his contineantur et suaviter sonare possint. Sic et historia ponitur, ut in connectendo spiritalem intelligentiam contineat. Sequitur:

VERS. 4.---Istae generationes coeli et terrae, quando creatae sunt in die quo fecit Dominus Deus coelum et terram. Sequitur hic recapitulatio sex dierum operum Dei propter illos qui mundum coaeternum dixerunt, et sine initio eum semper fuisse affirmant, ut ore conticescant atque penitus confundantur. [Col. 0127A] Sed requirendum est quid est quod hic ait, in die quo fecit coelum et terram, cum superius sex diebus omnia opera sua distincte patrasse legitur, nisi quod rerum omnium origo simul creata est in substantia, quae varias restabat producenda formarum in species, juxta quod scriptum est: Qui vivit in aeternum, creavit omnia simul (Eccli. XVIII, 1). Potest et altius intelligi. Diem namque quo tempore primordialis creaturae posuit, sicut et Apostolus [Z., sicut dicit Ap.]: Ecce nunc dies salutis (II Cor. VI, 2), diem totum tempus intelligi voluit quo sancti in hac vita pro aeterna salute laborant. Sequitur:

VERS. 5.---Et omne virgultum agri, antequam oriretur in terra, omnemque herbam regionis, priusquam germinaret. Quomodo herba et virentia agri [Col. 0127B] antequam exorirentur, condita sunt? Et si non erant exorta, quomodo erant facta [Petr., sexta], nisi quod causaliter et originaliter tunc condita sunt quando dictum est: Producat terra herbam virentem? Tunc eam constat producendi accepisse virtutem, et in ea virtute tanquam in radicibus, ut ita dixerim, temporum facta erant, quae tempora erant orienda. Et bene ait, omne virgultum agri, et reliqua, ut celeritatem operis Dei insinuaret; id est antequam aliqui fructus ex terra crescendo orirentur aut germinarent, repente omnes campi et colles herbis erant et arboribus cooperti. Non enim pluerat Dominus super terram, et homo non erat qui operaretur terram. Cur de homine, qui jam sexta die factus fuerat, hoc recapitulatur, nisi quando fecit Deus [Col. 0127C] omne virgultum agri, nondum pluerat et nondum homo factus erat?

VERS. 6.---Sed fons ascendebat e terra irrigans universam superficiem terrae. Hic merito quaeritur si fons irrigabat extensa camporum superficiemque universam terrarum, cacumina montium non irrigabat [Z., irrigabantur]: et si juga ac cacumina montium infundebat, ergo non fons, sed diluvium erat. Sed quod ait, fons ascendebat de terra, et reliqua, juxta litteram tale est ac si dixisset: Nondum pluerat, sed fontes per universam terram, sive in planitie camporum, sive [Z., sive in] verticibus montium, suis quibusque locis erumpentes, regiones proprias irrigabant. Sed fontem more Scripturarum singulari numero pro plurali posuit propter unitatem [Col. 0127D] naturae, eo quod omnes unam originem habent.

VERS. 7.---Formavit igitur Deus hominem de Iimo terrae, et inspiravit in faciem ejus spiraculum vitae, et reliqua. Quid est enim quod hominem de limo terrae formavit, et non de angelica creatura, nisi quia ideo voluit de limo terrae creare, ut semper humilitatem teneret, et non superbiret, pulverem se cineremque juxta exemplum Abrahae conspiceret, et ageret gratias conditori suo eo quod de tam fragili materia conditum ad tantam gratiam crexit, ut, si subditus ei foret, regna cum angelis obtineret coelorum? Et inspiravit in faciem ejus, etc. Inspiratio Dei in faciem hominis conditio est animae rationalis. Sed in hoc quod ait, inspiravit in faciem [Col. 0128A] ejus spiraculum vitae, quaestio oritur: utrum Deus animam insufflando fecit, an eam quam fecerat, corpori dando potius insufflavit? Sed utrumque unum est, et nihil habet quaestionis; quoniam sive insufflando fecit animam sive creando, vel dando corpori insufflavit, tamen credendum est, quia spiraculum divinum non est in animam viventem conversum, sed operatum est animam viventem: et non habet anima participationem cum Divinitate, nec de aliquo flatu suo, nec de seipso condidit, ut cogamur dicere naturam Dei esse mutabilem, sicut anima, quae modo proficit, modo sapit, modo dissipit. Nam de seipso si animam fecisset Deus, nunquam vitiosa, aut mutabilis, vel misera potuisset esse. Etiam sciendum quia non est de elementis visibilibus facta, quia si [Col. 0128B] esset, haberet aliquam communionem cum eis, videlicet ex terra soliditatem, ex aqua humorem, ex aere flatum, ex igne calorem. Sed quoniam his omnibus caret, apparet eam inde non esse, quae cum illis nil habere probatur; sed ex nihilo, sicut superius diximus, aut insufflando creavit, aut creando corpori insufflavit. Et factus est homo in animam viventem. Non enim spiritalem hominem debemus intelligere, qui factus est in animam viventem, sed adhuc animalem. Tunc enim spiritalis effectus est, quando in paradiso positus praecepta perfectionis accepit. Itaque postquam peccavit, et emissus est de paradiso, in eo remansit ut esset animalis. Et ideo omnes qui de illo nascimur, prius animales efficimur, donec renati per fontem baptismatis assequamur [Col. 0128C] spiritalem Adam, id est Christum, per quem simus spiritales, juxta quod Paulus apostolus ait: Non prius quod spiritale est, sed quod animale; deinde quod spiritale (I Cor. XV, 46).

VERS. 8.---Plantaverat autem Dominus Deus paradisum voluptatis, etc. Paradisus hortus, sive voluptas, vel deliciae interpretatur. Sciendum est quia quatuor modis in divinis libris paradisus legitur. Est enim paradisus, de quo in hoc loco Moyses loquitur, qui tamen, in quo loco, quave provincia vel regione situs fuerit, soli Deo cognitum est, praesertim cum toto [Z., in toto] orbe terrarum nusquam reperiri potest. Sed tamen, ut nonnulli autumant, in Oriente est positus; quia, inquiunt, opportunum erat ut locus prae caeteris amoenissimus in excellentiori parte [Col. 0128D] mundi plantaretur. Unde nonnulli transtulerunt: In Eden contra Orientem. Dicitur et paradisus mundus propter ornatum suum, ut in Ezechiele, ubi Dominus de regno Assyriorum locutus est: Cedri non fuerunt altiores illo in paradiso Dei (Ezech. XXXI, 8). Legitur etiam et paradisus spiritalis, in quem Paulus se raptum commemorat dicens: Scio raptum hominem in paradisum (II Cor. XII, 2), id est in coelestem amoenitatem. Juxta anagogen vero paradisus Ecclesia est. Unde Salomon in Cantico canticorum ait: Hortus conclusus soror mea, hortus conclusus, fons signatus, emissiones tuae paradisus (Cant. IV, 12). Ait enim: Plantaverat autem Dominus Deus paradisum voluptatis a principio. Nam quod ait, a principio, [Col. 0129A] nonnulli intelligi volunt ab initio terrae, id est ab Oriente. Sed quod dicit, a principio, id est ab exordio, sive ab initio coeli et terrae, sicuti Symmachus et Theodotion transtulerunt, intelligitur. Et ideo non Orientem, sed exordium, et initium significat. Unde intelligitur quod antequam coelum et terram faceret Deus, paradisum condiderat. Lege librum Locorum beati Hieronymi. Legitur enim in Hebraeo: Plantaverat autem Dominus Deus paradisum in Eden a principio. Eden deliciae interpretatur. Bene dicit in Eden, id est, in loco deliciarum. Unde et quod hic dicitur voluptatis, Symmachus paradisum florentem transtulit.

VERS. 9.---Produxitque Deus de humo omne lignum pulchrum visu, et ad vescendum suave. Quid est [Col. 0129B] ergo quod hic dicitur produxisse lignum pulchrum de humo, etc., cum supra legitur, Germinet terra herbam virentem, et lignum pomiferum faciens, et reliqua? Sed sciendum est non propterea edictum [Z., dicitur] lignum pulchrum productum, ut novum aliquid condiderit, sed ex his generibus quae jam terra tertia die produxerat, exorta sunt postmodum, et ex illa virtute quam antea terra acceperat, producta sunt. Et hic etiam recapitulatio est, sicuti et de homine superius. Sequitur: Lignum etiam vitae in medio paradisi. Quidam tantum allegorice intelligi volunt lignum vitae divinam sapientiam, de qua Salomon ait: Lignum vitae est his qui apprehenderint eam; et qui tenuerit eam, beatus (Prov. III, 18). Sed credendum est quia sicut petra percussa a Moyse [Col. 0129C] praebuit aquas, quanquam significaret Christum, historialiter vera petra fuit: ita et lignum vitae, quamvis eumdem significat [Z., significet] Christum, tamen erat corporaliter evidentissime lignum; quod propterea lignum vitae nuncupatur, quia si inde sumerent primi parentes, nec morbo, nec aliqua senectute deficerent, et si in obedientia permanerent, nec morerentur, sed propter obedientiam corpus eorum in spiritale converteretur, sicut sanctorum in resurrectione erit, et a terreno ad coelestem transirent immortales paradisum. Denique in caeteris erat alimentum, in isto autem sacramentum, lignumque scientiae boni et mali. Deus enim omnia bona fecit, nec aliquid mali in paradiso instituere potuit. Sed quare dicitur, lignum scientiae boni et [Col. 0129D] mali, nisi propterea appellatur lignum scientiae boni et mali, non quod illud lignum in sua natura rationabile exstitit, ut haberet scientiam boni vel mali, sed quia homo in eo experiri et scire potuerit [Z. potuit], quid interesset inter bonum obedientiae, et malum inobedientiae? Et ideo in paradiso lignum vitae, et lignum scientiae boni et mali creatum est, ut per illud potuisset immortalis esse, per hoc vero mortalis: ligno vitae quasi medicina, ut incorruptibilis esset, utebatur; ligno autem scientiae boni et mali quasi veneno, ut moreretur.

VERS. 10.---Et fluvius egrediebatur de loco voluptatis ad irrigandum paradisum, qui inde dividitur in quatuor capita. Sciendum est quia nec per hoc paradisus [Col. 0130A] disus declaratur evidenter ubi sit, quasi per flumina inveniri possit locus ipsius. Qui sicuti nonnulli dicunt, et beatus Augustinus autumat, licet ab uno fonte Scriptura teste procedant, tamen subtus terra profluunt, et post longos tractus suis locis erumpunt et celantur interim amnes.

VERS. 11-12.---Nomen uni Phison, ipse est Ganges fluvius Indiae, qui circuit omnem terram Evilat, ubi nascitur aurum, et aurum terrae illius optimum est, ibique invenitur bdellium et lapis onychinus. Bdellium nonnulli dicunt lignum esse pretiosissimum, alii vero lapidem pretiosum. Unde nonnulli pro bdellio et onychino carbunculum et lapidem prasinum transtulerunt. Interpretatur autem Phison inflatio juxta historiam, quia vento tumente inflatur: [Col. 0130B] seu os pupillae, quod melius est.

VERS. 13.---Nomen fluvio secundo Geon, ipse est et Nilus fluvius Aegypti, ipse est qui circuit omnem terram Aethiopiae. Qui ab oriente fluens, a radicibus videlicet Atlantis montis, sicut autumant, et ad septentrionem flexus, autumnalibus pluviis auctus, plana Aegypti irrigat, usque dum in littore maris Rubri sub terra celatur, deinde irrumpens Aegyptum ad occidentem fluit. Interpretatur quippe tenebrosus, quia per Aethiopiam et Aegyptum currit; sed melius terrae gratia, vel fertilitas, quia felices homines reddit, quod magis ad spiritalem intelligentiam pertinet.

VERS. 14.---Nomen vero fluminis tertii Tigris, ipse vadit contra Assyrios. Qui propter velocitatem a [Col. 0130C] bestia nomen accepit, et interpretatur sagitta. Fluvius autem quartus, ipse est Euphrates, fluvius Mesopotamiae; sed propterea terram quam circumit non nominat Scriptura, quia prope erat terrae Judaeorum, et notus erat eis, et interpretatur ubertas. Hactenus historiam succincte descripsimus. Hinc vero breviter, maxime propter interpretationes nominum, aliqua quae ad spiritalem significationem pertinent, inserere nitimur, licet contra morem nostrae descriptionis conemur.

Fluvius qui egrediebatur de paradiso significat Dominum ac Redemptorem nostrum, de paterno fonte procedentem, a quo origo est omnium creaturarum. De quo per Psalmistam dicitur: Apud te est fons vitae; et de quo Propheta ait: Dominus Deus [Col. 0130D] noster fluvius gloriosus [Z., gloriosus est], exsiliens in terram sitientem. A quo procedunt quatuor flumina quae irrigant paradisum. Quatuor ista flumina quatuor significant Evangelia, quae habent originem ab ipso Domino Jesu Christo, quibus irrigat Ecclesiam suam, quae per paradisum figuratur, sicut paulo superius praelibavimus, ubi paradisum tripliciter inseruimus. Unde et interpretationes eorum nominum sacris Evangeliis congruunt. Phison, qui interpretatur os pupiilae, significat Evangelium Joannis; os enim ad locutionem pertinet, pupilla ad visum; quia quod ipse per attributam sibi gratiam per oculum mentis de divinitate Salvatoris prae caeteris altius intellexit, loquendo cructavit dicens: In [Col. 0131A] principio erat verbum, et reliqua. Qui circuit omnem terram Evilat, id est terram orientalem, quia ibi maxime legitur de excellentia Divinitatis ipsius, qui Oriens vocatur, propheta attestante, qui ait: Ecce vir, Oriens nomen ejus (Zach. VI, 12). Ubi nascitur aurum, etc., quia ibi prae caeteris sensus refulget spiritalis sapientiae. Aurum namque sapientiam significat, Salomone attestante, qui ait: Thesaurus desiderabilis requiescit in ore sapientis (Prov. XXI, 20). Ibique invenitur bdellium. Bdellium, si ad lignum refertur, significat mysterium crucis, quod in hoc Evangelio plenissime declaratur. Si autem ad lapidem, qui alio nomine carbunculus vocatur, significat Divinitatis excellentiam. Et lapis onychinus, qui in quibusdam codicibus prasinus invenitur, significat [Col. 0131B] humanitatem Salvatoris, quae inibi evidenter declaratur, de qua plenissime in hoc legitur Evangelio. Geon vero, qui interpretatur terrae gratia, praefigurat Evangelium Matthaei, quia ibidem continetur qualiter Dominus sua gratia, nullis nostris meritis exigentibus, terram carnis nostrae assumere dignatus est, de qua et Isaias ad Judaeos loquitur dicens: Interficiet te Dominus Deus tuus, et servos suos vocabit nomine alio, in quo, qui benedicetur super terram, benedicetur in Deo, amen, et qui jurat in terra, jurat in Deo amen (Isa. LXV, 15).

Tigris, qui vadit contra Assyrios, quem sagittam interpretari dicunt, significat Evangelium Marci, qui veloci et brevi sermone comprehendit Evangelium suum. Qui bene contra Assyrios, qui feroces, [Col. 0131C] et captivantes, vel quasi daemones interpretantur, ire dicitur, quia contra aereas potestates, quae genus humanum captivare non cessant, disputat. Euphrates fluvius Mesopotamiae, qui interpretatur ubertas, significat Evangelium Lucae, quod in magna prolixitate conscriptum est, in quo non solum Christi nativitas, verum etiam sui praecursoris tenetur ascripta, et multae parabolae inibi leguntur quae in aliis non habentur.

Nonnulli etiam moraliter haec quatuor flumina quatuor virtutes principales significare voluerunt, videlicet prudentiam, fortitudinem, temperantiam, justitiam. Per Phison intelligitur prudentia. Prudentia ergo significat ipsam contemplationem veritatis, ab omni ore humano alienam, quia est ineffabilis. [Col. 0131D] Unde Phison oris mutatio interpretatur, quam si eloqui velis, parturis eam potius quam paris [Z., parias], quia ibi audivit Paulus ineffabilia verba, quae non licet homini loqui (II Cor. XII, 4). Et ideo Evilat interpretatur parturiens, sive labor, quam circuit; quia cum labore per prudentiam magis parturis ipsam contemplationem veritatis quam parias quia pleniter nullus eam comprehendere valet. Ibi nascitur aurum, disciplina videlicet vivendi, quoniam [Z., quae] aliena est, atque decocta nitescit ab omni sorde, velut aurum purum. Ibi invenitur bdellium, qui alio nomine carbunculus inscribitur. Significat vero veritatem, quam nulla falsitas vincit, sicut carbunculi fulgur nullis tenebris noctis superatur. Et lapis onychinus, [Col. 0132A] qui alio nomine prasinus [Z., prasius] invenitur, significat vitam aeternam sua viriditate propter vigorem vitae, quia non arescit. Geon, qui circuit omnem terram Aethiopum calidam ferventemque significat [Z., figurat] fortitudinem calore actionis alacrem atque impigram, quae superat omnem segnitiem, et pervenit ad fervorem dilectionis. Tertius Tigris vadit contra Assyrios, et significat temperantiam, quae resistit libidini, et voluptuosas frenat concupiscentias, quibus immundi spiritus, qui significantur per Assyrios, qui interpretantur feroces, vel quasi daemones, decipere miseros satagunt, sed hac virtute superantur. Quartus Euphrates non est dictus quo vadat, aut quam terram circumeat. Significat autem justitiam, quae ad universas animae pertinet [Col. 0132B] partes; quia ipse ordo, et aequitas animae est, qua sibi tria ista concorditer copulantur, et in ista tota copulatione atque ordinatione justitia est. Sed notandum est quia philosophi et nonnulli doctores secundum ethicam disciplinam supradictas virtutes ita ordinant: prudentiam, justitiam, fortitudinem, et temperantiam. Prudentia, inquiunt, in agnitionem veritatis inducit hominem; justitia dilectionem Dei et proximi servat; fortitudo vincit adversa, mortemque contemnit; temperantia vitiosas voluptates reprimit, et omnia moderatur. Hae sunt quatuor virtutes principales, quae mores ornant, merita praebent, diabolum vincunt, coelum aperiunt. Prima intelligit, secunda diligit, tertia victoriam dat, quarta modum imponit. Quisquis enim quatuor Evangeliis instructus [Col. 0132C] fuerit, et his quatuor virtutibus cor infusum habuerit, ab omni carnalium tentationum aestu temperatur, et habitabit inter ligna paradisi, videlicet sanctae Ecclesiae, et percipiet fructus lignorum atque perveniet ad lignum vitae. Ligna paradisi fructifera, utiles disciplinae vel sancti sunt; lignorum fructus, mores vel opera sunt ipsorum; lignum vitae ipsa bonorum omnium mater sapientia est, de qua Salomon ait: Lignum vitae est his qui apprehenderint eam; et qui tenuerit eam, beatus (Prov. III, 18). Vel ipse Sanctus sanctorum Christus, ad quem quisquis [Petr., si quisque] porrexerit manum, vivet in aeternum. Sequitur:

VERS. 15.---Tulit ergo Dominus Deus hominem, et posuit eum in paradiso voluptatis. Hic enim ostenditur [Col. 0132D] quia extra paradisum conditus est. Quidam enim dixerunt quod in Hebron [Petr., quod Hebron] conditus sit, ubi et sepultus jacet, et subito illuc positus. Hoc historia divinae legis non narrat. Ut operaretur et custodiret illum. Quid operaretur, cum nondum erat laboris defectio? vel quid custodiret, cum nullus erat aggressor vel praedo? An propter bestias dicit? Minime. Quia bestiae nocivae non fuerunt, nisi post peccatum. Sed quod ait, ut operaretur et custodiret illum, non pertinet ad servilem laborem, sed ad exercitium jucunditatis, et honestam animi voluptatem, sicut potentes, cum nullis indigent, propter jucunditatem tamen laboribus se exercent. Seu etiam propterea dictum est, ut operaretur, [Col. 0133A] et custodiret illum, id est, operaretur praecepta justitiae, et perseveraret in mandato, et custodiret semetipsum, ne perderet paradisum. Dicunt et aliter: Tulit ergo Deus hominem, et posuit eum in paradiso, ut operaretur et custodiret illum, id est ut ipsum hominem Deus operaretur, et custodiret illum; operaretur, ut justus esset; et custodiret, ut tutus esset; sicut terra operari dicitur ab hominibus non creando, sed exercendo, ut fructum ferat, quem sensum nonnulli reprehendere voluerunt, quia, inquiunt, si eum custodiret, non peccaret. Sequitur:

VERS. 16.---Praecepitque ei dicens: Ex omni ligno paradisi comede, etc. Quaeritur quomodo loquebatur Adae Deus? Aut per coelestem substantiam, quomodo [Col. 0133B] nunc loquitur angelis; aut per corporalem speciem, id est ex aere coelesti sumpta imagine, sicut olim patriarchis; aut inspirando in mente, quomodo prophetis, sicut scriptum est: Dixit mihi, qui loquebatur in me? Sed sciendum est quia prius, antequam peccaret, loquebatur ei per coelestem substantiam, sicut angelis; postquam vero peccavit, per subjectam creaturam, id est per angelum.

VERS. 17.---In quacunque die comederitis ex eo, morte moriemini. Quaeritur de qua morte dicatur, utrum de morte corporis, an de morte animae, an de morte gehennae? Sed sciendum est quia de utraque morte sentiendum est, animae videlicet et corporis. Animae mors est, dum propter peccatum quodlibet [Col. 0133C] Deus deseritur [Z., eum Deus deserit], qui est vita ejus. Mors corporis est, dum propter necessitatem quamlibet corpus deseritur ab anima. Quia sicut Deus est vita animae, ita anima est vita corporis, quam mortem corporis peccando promeruerunt, quoniam immortales forent si non peccassent; et licet non statim fuissent mortui, sed post longum tempus, tamen quia jam spes immortalitatis amissa erat, futura mors praesens dicta est, quoniam haec coepit in spe haberi. Unde Symmachus transtulit, mortales eritis. Et hanc duplam hominis mortem Christus sua simpla morte destruxit. Nam sola carne mortuus est ad tempus, anima vero nunquam, quoniam nunquam peccavit. Possumus etiam mortem gehennae intelligere, qua nunc cruciatur anima privata societate [Col. 0133D] sanctorum, quae post judicium recepto corpore pariter poenam sustinebit. Unde nonnulli, auctoritate Scripturarum fulciti, quatuor mortes ostendunt: prima mors est, inquiunt, animae, quae deserit suum creatorem. Cum enim deserit, peccat. Hinc Dominus in Evangelio ait: Dimitte mortuos sepelire mortuos suos (Matth. VIII, 22). Haec namque sententia duas mortes, animae videlicet et corporis ostendit. Tertia est solius animae, quam, dum ex hoc corpore [Z., quae, dum a corp.] exierit, patitur, quam sustinebat dives in inferno, qui guttam aquae petiit. Quarta, cum anima in futuro receperit corpus suum, et in ignem mittetur, quando Dominus dicturus est: Ite in ignem aeternum (Matth. XXV, 41). Quando quippe peccavit [Col. 0134A] Adam, est mortuus in anima. Haec prima praecessit desertio Dei, tres postea secutae sunt mortes.

VERS. 18.---Dixit quoque Deus: Non est bonum esse hominem solum. Faciamus ei adjutorem similem sui. Hic enim ostenditur quia uxor propter solatium et adjutorium creata est viro, et ideo solatium ei praebere debet atque subdita esse [Z., ideo ut solatium ei praeberet, atque subdita esset], teste Apostolo: Mulier sui corporis potestatem non habet [Z., habeat], sed vir. Sed requirendum videtur quare Adam mundi dominus legem acceperit. Ideo, ne se extolleret dominio, sed in observatione mandati sciret se subjectum esse Conditori.

VERS. 19.---Formatis igitur de humo cunctis animantibus terrae, adduxit ea ad Adam. Sciendum [Col. 0134B] est non circuitu locali adducens, sicut aucupes et venatores, sed occulto nutu suae potentiae voluit ut venirent, ut videret quid vocaret ea. Videret, id est discerneret et intelligeret quid vocaret ea.

VERS. 20.---Appellavitque Adam nominibus suis cuncta animantia, et reliqua. Hic enim juxta litteram ostenditur quanta [Z., in quanta] dignitate homo pecoribus et animalibus irrationabilibus antecellit, qui intellectu suo cuncta distinguere et nominatim discernere potuit, et secundum qualitates, mores et iras bestiarum nomina imposuit; cui hanc dignitatem Dominus ideo conferre voluit, ut intelligeret seipsum et quanto melior esset animantibus, tanto suum auctorem potius diligeret [Z., addit: quo se meliorem aliis viventibus intelligeret]. Adam vero [Col. 0134C] non inveniebatur adjutor similis ejus, id est, quia inter omnia animantia nullum rationale inveniebatur nisi ille solus. Adam interpretatur homo, sive terrenus, sive terra rubra, ex terra enim facta est caro, et humus hominis faciendi materies fuit. Nam spiritaliter quod terra rubra dicitur, significat Christum ex ejus semine carnem suscepturum, qui ab Apostolo secundus Adam dicitur, cujus caro proprio sanguine in passione erat rubricanda [Z., rubicunda], juxta quod Isaias interrogat dicens: Quare ergo rubrum est indumentum tuum? et reliqua. (Isa. LXIII, 2.)

VERS. 21.---Immisit ergo Dominus soporem in Adam, et reliqua. Quid est quod dicitur: Immisit soporem, ut mulierem formaret? Nunquid non poterat Deus vigilanti costam educere feminamque formare? [Col. 0134D] An forte ne doleret latus, quando costa detracta est, propter hoc oportebat ut ille dormiret? Quis est qui sic dormiat, ut ossa non evigilanti evellantur? An quia Deus evellebat, propterea homo non sentiebat? Poterat ergo vigilanti sine dolore evellere, qui poterat dormienti. Sed causa mysterii actum est. Ideo mulier non de terra plasmata est sicut vir, sed de latere viri dormientis, quia futurum erat ut Christus propter Ecclesiam in cruce dormiret, ex cujus latere fons salutis nostrae emanaret et formaretur Ecclesia. Et replevit carnem pro ea. Quid hoc est, nisi quia Christus posuit carnem suam in passione pro Ecclesia? Unde enim Adam infirmatus est, inde mulier fortis effecta [Z., effecta est]; quia [Col. 0135A] per hoc quod Christus infirmari dignatus est in passione, inde Ecclesia corroborata est.

VERS. 22, 23, etc.---Et aedificavit Dominus Deus costam quam tulerat de Adam in mulierem, et reliqua, usque quo ait: et vocabitur virago, quoniam de viro sumpta est. Quomodo hic feminam aedificatam dicit, qui superius ab omni opere suo requievit? Non enim hic creavit in materia, sed expressit in forma. Dixitque Adam: Hoc nunc os ex ossibus meis, et reliqua. Vocavit ergo uxorem suam vir tanquam potior inferiorem, et dixit: Hoc os ex ossibus meis, etc. Os de ossibus meis fortassis propter fortitudinem, et caro de carne propter temperantiam. Hae namque duae virtutes ad inferiorem animae partem, quam prudentia rationalis regit, docentur pertinere allegorice. [Col. 0135B] Haec vocabitur virago. In quibusdam codicibus invenitur, haec vocabitur mulier. Non enim videtur in Graeco et in Latino resonare cur mulier appelletur, quia ex viro sumpta sit; sed etymologia in Hebraeo sermone servatur [Z., servetur]: vir quippe vocatur Is et mulier Issa. Recte igitur ab Is appellata est mulier Issa. Et hoc est quod hic ait, haec vocabitur virago, quoniam de viro sumpta est.

VERS. 24.---Quamobrem relinquet homo patrem suum, et matrem suam, et adhaerebit uxori suae, et reliqua. Hic primum Adam prophetavit de Christo et Ecclesia. Quod exemplum [Z. om. exemplum] exponens Paulus apostolus ait: Mysterium hoc magnum est; ego autem dico in Christo et Ecclesia (Ephes. V, 22). Quod si quis spiritaliter nosse desiderat, Augustini [Col. 0135C] et Isidori dicta strenue legat. Bene ait, in carne una, hoc est in una voluntate et consensu, seu quia ex duobus una caro procreatur in prole.

VERS. 25.---Erant autem uterque nudi [Z., nudus], Adam scilicet et uxor ejus, et non erubescebant. Non quod eis sua nuditas esset incognita, sed turpis nuditas nondum erat, quia nondum libido membra illa movebat ad concupiscendum. Si enim non peccarent, non erubescerent, quod in parvulis fieri videmus, qui antequam tempus libidinis et motus fragilitatis adveniat, non erubescunt ex nuditate. Et idcirco erant nudi, ut dictum est, sed non erubescebant, quia non videbant aliam legem in membris suis repugnantem legi mentis suae, et captivos eos ducentem in lege peccati (Rom. VII, 23). Nihil enim putabant [Col. 0135D] velandum, quia nihil sentiebant refrenandum. Sed post peccatum erubescebant, quia propter inobedientiam caro quodammodo verecundiae testimonium perhibebat, et peccando promeruerunt ut eis rebellis esset.




CAPUT III.

VERS. 1.---Sed et serpens erat callidior cunctis animantibus, et caetera. Non ut serpens aliquam astutiam aut sapientiam haberet, sed propter astutiam diabolus intelligitur, qui per illum agebat dolum. Nam Aquila et Theodotion interpretati sunt, nequam et versipellem; ut per hoc magis versutia et calliditas quam sapientia demonstraretur. Quia [Col. 0136A] quamvis praevaricator angelus per superbiam fuisset dejectus de coelestibus, natura tamen excellentior et callidior est omnibus animantibus; quia si dignitatem amisit, subtilitatem non perdidit. Elegitque sibi diabolus animal naturae suae aptum, tortuosum, lubricum, per quod [Petr., quem] loqueretur, ut per hoc sua dolositas et tortuositas designaretur. Verum ipse serpens loqui non poterat, quia hoc a Creatore non acceperat. Assumpsit illum diabolus, utens eo velut organo, per quem articulatum sonum emitteret ad perpetrandam malitiam suam. Per illum quippe verba faciebat. Sed ille nesciebat naturae rationalis [Petr., rationis] expers, sicut daemoniacus et mente captus loquitur quae [Petr., quia] nescit, sed tantum per eum non quantum voluit, sed quantum a Creatore [Col. 0136B] concessum est, peregit. Unde nonnulli quaerunt si non intellexit, non sensit serpens, quomodo audiunt verba marsorum incantantium, ut ad eorum incantationes de cavernis egrediantur? Quibus respondendum est: Licet intellectum non habeant, tamen sensibus corporis nullatenus carent. Habent enim visum, auditum, odoratum, gustum et tactum. Et ideo quamvis audiant verba marsorum, nequaquam tamen intelligunt. Non enim obediunt intelligendo, sed ut de antris ad incantationes exeant, permittente Deo, coguntur a diabolo. Sequitur: Qui dixit ad mulierem: Cur praecepit vobis Deus ne comederetis de omni ligno paradisi? Idcirco ad mulierem loquitur, quia vidit quod mulierem seducere posset, et non virum; seu quia virum tantum ad similitudinem [Col. 0136C] Dei conditum putavit et non illam. Hic movet aliquos cur tentari Deus hominem permisit, quem consentire praesciebat, nisi quia magnae laudis homo non esset, si ita condidisset eum ut malum facere non potuisset, sed foret tanquam animal. Sed condidit in proprio arbitrio, ut, si fortiter perseveraret in praeceptis, remuneraretur; sin autem consentiendo corrueret, damnaretur, sicuti actum est. Nam et hodie sine intermissione per universum genus humanum ex insidiis diaboli homines tentantur, ut ex eo virtus tentati probetur, et palma non consentientis gloriosior appareat.

VERS. 2, 3.---Cui respondit mulier: De fructu lignorum quae sunt in paradiso vescimur, et reliqua. Cur mulier ad interrogata serpenti [Z., serpentis] [Col. 0136D] respondit? Ut praevaricatio ejus esset inexcusabilis, cum nullo modo dicere potuit se oblitam esse mandati, quod serpenti prodidit.

VERS. 4, 5.---Dixit autem serpens ad mulierem: Nequaquam morte moriemini. Scit enim Deus quod in quacunque die comederitis ex eo, aperientur oculi vestri, et eritis sicut dii, scientes bonum et malum. Ac si dixisset: Non est ita ut dicitis. Invidit itaque vobis Deus suam gloriam, et dignitatem, propterea vobis ista praecepit. Scit enim quia, si comederitis, similes ei eritis, scientes bonum et malum. Melius consilium dabo: Comedite, et aperientur oculi vestri, et reliqua. Magna promittit, ut facilius decipiat. Ait enim: et aperientur oculi vestri. Ad hoc persuasit ut [Col. 0137A] sub Deo esse nollent, sicut ipse esse contempsit. Libet inquirere quare diabolus tam infestus exstitit hominum saluti? Videlicet propter odium in Creatorem, et invidiam in hominem, et desperationem suae salutis. Sequitur:

VERS. 6.---Vidit igitur mulier quod bonum esset lignum ad vescendum, et reliqua. Cur mulier consideravit lignum post serpentis persuasionem? Ut exploraret si quid in eo mortiferum esset, et dum nihil in eo tale aspectu reperit, confidentius gustavit. Tulit de fructu illius, et comedit deditque viro suo. Ideo vir consensit feminae, ut nonnulli dicunt, quia forte illam mortuam non vidit ex cibo. Et potuit fieri ut putaverint alicujus significationis causa dixisse Creatorem: Si manducaveritis ex eo, morte [Col. 0137B] moriemini, et ideo comederunt.

VERS. 7.---Qui comedit, et aperti sunt oculi amborum. Ad quid aperti sunt? Nunquid antea caeci erant? Minime. Sed aperti sunt non ad videndum, sed ad discernendum inter bonum quod amiserant, et malum ad quod ceciderant. Seu etiam aperti sunt oculi eorum ad invicem concupiscendum, quod etiam ad poenam mox post peccatum evenit. Culpa quippe oculos concupiscentiae aperuit, quos innocentia clausos tenebat. Hic enim ostenditur qualiter diabolus contra primum hominem in tribus tentationibus se erexit; quia hunc videlicet gula, vana gloria, avaritia, tentavit, sed tentando prostravit. Ex gula tentavit, cum cibum ligni [Z., lignum] vetitum ostendit, atque ad comedendum suasit, cum ait: Comedite. [Col. 0137C] Ex vana autem gloria tentavit, cum dixit: Eritis sicut dii. Et ex avaritia tentavit, cum subjunxit, scientes bonum et malum. Avaritia non solum pecuniae est, sed etiam altitudinis. In hoc diabolus ad-superbiam traxit, quod eum ad avaritiam sublimitatis excitavit. Unde postea secundum Adam, Dominum videlicet ac Redemptorem nostrum, his tentationibus aggredi conatus est, sed eisdem modis devictus succubuit. Nos etiam quotidie his tribus suggestionibus pulsamur: suggestione, delectatione, consensu; et cum tentamur, plerumque in delectationem, aut etiam in consensum, sicuti parentes nostri, labimur, quia de carnis peccato propagati in nobis ipsis gerimus, unde certamina tentationum toleramus. Sed ideo, ut dictum est, Dominus tentari [Col. 0137D] voluit juxta fidem Evangeliorum, ut nostras tentationes suis tentationibus devinceret, et ipsum quoque hostem humani generis a fastu suae superbiae prostraret. Denique hic notandum est quia ante praevaricationem hominis, priusquam se morti manciparet, non erat inimico potestas, ad [Petr., se ad] interiora hominis accedere, et cogitationes adversas inserere. Sed postquam eum per serpentem circumvenit, potestatem in eum accepit ut interius pulsaret. Nam juxta metaphoram, potest callidus serpens haereticorum astutiam designare, qui illicita curiositate secreta Dei, quae a nostris sensibus sunt remota, tangenda suadent, tanquam serpens, qui dicebat: Cur praecepit Deus scientiam habere latentem? [Col. 0138A] Nova semper inquirere, et boni malique scientiam penetrare debetis.

Cumque cognovissent se esse nudos, consuerunt folia ficus, et fecerunt sibi perizomata, vel subcinctoria, vel campestria, sicut alia translatio dicit. Cognoverunt se nudos, a gratia scilicet, qua illis fiebat ut nuditas corporis nulla eorum mentem lege peccati repugnantem confunderet. Consuerunt folia ficus, utique inobedientia suae carnis confusi. Bene itaque ex foliis ficus se tegunt [Z., tenuerunt]; folia ficus quippe designant pruritum carnis, quo jam urebantur post peccatum. Amiserunt enim gloriam simplicis castitatis [Z., simplicitatis et cast.], et ideo ad duplicem libidinis pruriginem confugerunt, id est, quia aestum ardoris quem patiebantur in mente, [Col. 0138B] ex foliis fici, ex quibus probatur ardor excitari in corpore, tegendo duplicaverunt. Tradunt namque si virgulta, seu folia ficus quis inciderit, quod liquor quasi lac emanat in modum virus, hominis etiam incendit cutem atque urit humanam. Et ideo, inquiunt, significant pruriginem et ardorem libidinis. Unde aestimant quod ex hac arbore vetitum pomum attigerunt. Possunt etiam, juxta nonnullos, folia ficus amara amaritudinem vindictae significare. Spiritaliter foliis ficus se contegunt, qui saeculum asperum amplectuntur, qui prurigine voluptatis carnalis utuntur, quique decepti haeretica pravitate, et gratia Christi nudati, tegumenta mendaciorum tanquam folia ficus colligunt, facientes succinctoria pravitatis, cum de Domino vel Ecclesia mentiuntur. [Col. 0138C] Sequitur:

VERS. 8.---Et cum audissent vocem Domini Dei deambulantis in paradiso ad auram, et reliqua. Quid est enim quod post peccatum hominis in paradiso Dominus non stare, sed ambulasse [Z., ambulare] dicitur, nisi quod irruente culpa se a corde hominis recessisse ostendebat? Etiam per hoc instabilem ejectionem eorum de paradiso ad mortalitatem demonstrabat. Tropice vero deambulat Deus illis, et non stat, qui stabiles in ejus praeceptis non perseverant. Unde consequenter adjunctum est ad auram post meridiem. Solet enim sacra Scriptura per statum temporis merita causarum distinguere. Bene enim ad auram post meridiem, quia ardor charitatis abundante iniquitate in eis refriguerat, et lux ferventior [Col. 0138D] veritatis abscesserat, appropinquantibus videlicet tenebris errorum, et peccatricem animam jam culpae suae frigore constringebant, et sub peccati umbra, quasi sub frigore aurae torpebat; sicut de eodem peccante homine scriptum est quia secutus est umbram. Ecce hic ostenditur quod Adam meridie transgressionis mortem huic mundo intulit. Unde Dominus hora sexta pro mundi vita crucifixus est, hoc est, recessuro a centro mundi sole, quando et latroni ait: Hodie mecum eris in paradiso (Luc XXIII, 43). Rationis igitur, imo divinae pietatis ordo poscebat, ut eodem temporis articulo quo tunc Adae peccanti obcluserat, nunc latroni Dominus poenitenti januam paradisi reseraret, et qua [Col. 0139A] hora primus Adam peccando huic mundo mortem invexerat, eadem hora secundus Adam mortem moriendo destrueret.

Sed quaeritur quare Dominus hominis peccatum per seipsum expiare voluit, et non per angelum? Ideo, quia non sufficiebat unius angeli meritum ad redemptionem totius humani generis. Nec tantum sceleris incurrisset diabolus in nece angeli, quantum incurrit in nece Creatoris. Abscondit se Adam, et uxor ejus in medio ligni paradisi. Juxta litteram, prae nimio pudore vel timore hoc fecerunt. Sed quid est quod post meridiem, nisi quia post lucem paradisi ac felicitatis in hujus saeculi caliginosa miseria se absconderunt? [Z., paradisiacae felicitatis hujus saec. se absc.] Spiritaliter vero in medio ligni paradisi se [Col. 0139B] abscondit, qui aversus a praeceptis Creatoris in erroris sui atque arbitrii voluptatibus vivit.

VERS. 9.---Vocavitque Dominus Deus Adam, et dixit ei: Ubi es? et reliqua. Nunquidnam divina potentia nesciebat post culpam servus ad quae latibula fugerat? Sed quia vidit in culpam lapsum jam sub peccato, velut ab oculis veritatis absconditum; quia tenebras erroris ejus non approbat, quasi ubi sit peccator, ignorat. Eumque et vocat et requirit, dicens: Adam, ubi es? Per hoc quod vocat, signum dat quod ad poenitentiam revocat. Per hoc vero quod requirit, aperte insinuat quia peccatores jure damnandos non ignorat. Et ideo illum increpando admonere voluit, ut attenderet ubi esset et unde cecidisset. Ait enim: Ubi es? ac si aperte diceret: Vide [Col. 0139C] a quanta dignitate ad quod malum corruisti? Increpavit ergo Adam Dominus deambulans, ut dictum est, ut caecis mentibus nequitiam suam non clausis sermonibus, sed etiam rebus aperiret, quatenus peccator homo verbis malum quod gesserat audiret; et per ambulationem amisso aeternitatis statu, mutabilitatis suae inconstantiam cerneret, et per auram fervore charitatis expulso, torporem suum animadverteret, et per declinationem solis, quod ad tenebras appropinquaret, agnosceret. Sed notandum est quia si [Z., om. si] prius cum illis loquebatur, fortassis sicut angelis, nunc jam per subjectam creaturam apparuisse eis credendum est. Neque enim Adam post culpam Deum in substantia divinitatis videre potuit, sed increpationis verba per angelum audivit. [Col. 0139D] Sed sciendum est quia vocavit, sed non statim ejecit. Hic itaque figuraliter ostenditur quia quicunque a fide vel bonis operibus ad mendacia sua et desideria labitur, non debet desperare, licet immensitate criminum sit oppressus. Non despicit Deus peccatores, sed adhuc ut redeant per poenitentiam, vocat, qui non vult mortem peccatoris, sed ut convertatur et vivat (Ezech. XXI, 23). Et ideo non desperandum, dum ipsi [Z., desperandum. Ipsi, etc.] impii, qui mortem intulerunt, ad spem indulgentiae provocantur.

VERS. 10.---Qui ait: Vocem tuam audivi in paradiso, et timui, eo quod nudus essem, et abscondi me. Miserrimo genere respondit, quasi ideo possit displicere nudus, sicut eum fecerat. Ante peccatum [Col. 0140A] enim nuditatem suam non advertebat, quia ejus intentio in supernis erat. Nam quod se a Dei praesentia abscondi posse putabat, ei de insipientia poena peccati accidit, eum latere velle quem latere nihil potest.

VERS. 11.---Cui dixit Deus: Quis enim indicavit tibi quod nudus esses? etc. Ideo sic peccatum illius examinare voluit, ut culpam suam respiceret, et confitendo cognosceret quam longe a Conditoris sui facie abesset. Sed adhibere sibimet utrique [Z., utique] defensionis solatium quam confessionis elegerunt. Unde et sequitur:

VERS. 12.---Dixitque Adam: Mulier quam dedisti sociam, dedit mihi de ligno, et comedi. Heu, ubi peccatum finem habere debuit, ibi augmentum coepit! [Col. 0140B] Non enim culpam ad se retulit, sed quodam modo ad mulierem, quam Dominus dederat, et reatum suum oblique in Auctorem redegit [Z., rediit], qui ei talem sociam dederat, unde occasio peccati esset. Unde nunc quoque humani generis rami ex hac adhuc radice amaritudinem trahunt, et cum de vitio suo quisque arguitur, sub defensionum umbra, quasi sub quaedam se arborum folia abscondit. In qua videlicet occultatione non se Domino, sed Dominum abscondit sibi.

VERS. 13.---Et dixit Dominus ad mulierem: Quare hoc fecisti? Quae respondens ait: Serpens decepit me. Similiter et mulier culpam oblique ad Creatorem retorquere voluit, eo quod illic intrare serpentem permisisset. Ecce! Qui ore diaboli fallentis [Col. 0140C] audierant: Eritis sicut dii, peccatum excusant; et quando Deo similes esse in divinitate nequiverunt, ad erroris sui cumulum, Deum sibi similem facere in culpa conati sunt. Sic ergo, ut jam superius descripsimus, dum defendere peccatum suum moliuntur, vir per mulierem, mulier per serpentem, auferunt, quod humilitatis confessione delere poterant. Unde nunc usque in usu peccantium agitur, ut culpa cum arguitur, defendatur, et unde finiri debuit, reatus inde cumuletur [Z., peccatum trahitur, ut culpa, dum agitur, defendatur, et unde finiri debuit, reatus inde cumuletur]. Hic notandum est quod omne peccatum quatuor modis perpetratur in corde, quatuor etiam modis consummatur in opere. In corde namque suggestione, delectatione, consensu, [Col. 0140D] et defensionis audacia perpetratur, sicut hic demonstratur. Fit enim suggestio per adversarium, delectatio per carnem, consensus per spiritum, defensionis audacia per elationem. Culpa enim, quae terrere mentem debuit, extollit, et dejiciendo elevat, sed gravius elevando supplantat. Unde et illam primi hominis rectitudinem diabolus his quatuor ictibus fregit. Nam serpens suasit, Eva delectata est, Adam consensit, qui etiam requisitus confiteri culpam per audaciam noluit. Hoc verum in humano genere quotidie agitur, quod actum in primo parente non ignoratur. Serpens suadet, quia occultus hostis mala cordibus hominum latenter suggerit. Eva delectata est, quia carnalis sensus ad [Col. 0141A] verba serpentis mox delectationi substernit. Adam vero assensum praebuit, quia dum caro in delectationem rapitur, etiam a sua rectitudine spiritus infirmatus inclinatur. Et requisitus Adam confiteri culpam noluit, quia videlicet spiritus quo peccando a veritate disjungitur, eo in ruinae suae audacia nequius obduratur. Iisdem etiam quatuor modis peccatum consummatur in opere: prius enim latens culpa agitur; postmodum vero etiam ante oculos hominum sine confusione reatus aperitur: dehinc et in consuetudinem ducitur; ad extremum quoque vel falsae spei seductionibus vel obstinatione miserae desperationis enutritur. Hos itaque peccati modos, qui vel in corde latenter fiunt, vel patenter in opere perpetrantur, hic nobis historia primi hominis manifestat [Col. 0141B] [Z., manifestatur].

VERS. 14.---Qui dixit ad serpentem: Quia fecisti hoc, maledictus eris inter omnia animantia et bestias terrae. Super pectus tuum et ventrem gradieris. Ventrem septuaginta addiderunt Interpretes. Caeterum in Hebraeo pectus tantum habetur. Ecce! Serpens non est interrogatus; quia forte non hoc sua natura, vel voluntate fecerat, sed diabolus de illo et per illum fuerat operatus. Ideoque consequenter neque ipse est interrogatus, quia nec confiteri peccatum est diabolo, nec habet omnino unde se excuset. Sed statim excepit poenam maledictionis, et non eam quae ultimo judicio reservatur, quae praeparata est sibi et angelis ejus; sed poena ejus hoc in loco dicitur, ut in potestate [Col. 0141C] habeat eos qui Dei praecepta contemnunt. Et inde [Z., in die judicii] major poena est illi, quia de tali infelicitate laetatur. Ait enim: Super pectus tuum et ventrem gradieris. Nomine pectoris significatur superbia mentis, nomine vero ventris significantur desideria carnis. His enim duabus rebus serpit diabolus in eos quos vult decipere, id est aut terrena cupiditate et luxuria, aut superbia et insana doctrina. Dum enim quis luxuriam jam perpetrat actione, huic serpens repit ex ventre. Alius vero dum perpetranda versat in mente, huic serpens repit ex pectore. Sed quia per cogitationem ad opera explenda pervenitur, recte serpens prius pectore, et postmodum repere ventre describitur. Et terram comedes. Id est ad te pertinebunt quos terrena cupiditate [Col. 0141D] deceperis. Omnibus diebus vitae tuae. Hoc est, omni tempore quo agis hanc potestatem ante ultimam judicii diem.

VERS. 15.---Inimicitias ponam inter te et mulierem, et semen tuum et semen illius. Semen diaboli perversa est suggestio, semen mulieris est totum genus humanum. Quae duo semina ex praecepto divino continuum inter se gerere odium debent, ut non faciamus quae diabolus vult, quia ille nunquam vult nobis profutura. Licet nonnulli velint intelligi mulierem mentem, semen mulieris fructum boni operis. Potest etiam et de beata Maria virgine, ex qua natus est Dominus, non incongrue accipi. Lege Augustinum et Isidorum. Ipsa conteret caput tuum, [Col. 0142A] et tu insidiaberis calcaneo ejus. Caput itaque serpentis est cogitatio illicitae suggestionis, quam nos omni intentione atque manu sollicitae considerationis a cordis auditu funditus exstirpare, et ad petram, qui est Christus, allidere debemus. Calcaneum vero mulieris extremum est vitae nostrae tempus, quo diabolus nos acrius impugnare satagit, qui cum ab initio deprehenditur [Z., reprehenditur], percutere calcaneum molitur. Quia etsi suggestione primae intentionis non percutit, decipere in fine intendit. Cui, si viriliter resistimus, victoriam perseverantiae cum salute nostra accipiemus. Notandum est quia in hoc quod ait: Maledictus eris inter omnia animantia et bestias terrae, ad diabolum refertur, qui maledictus dicitur, quia poenitentiam [Col. 0142B] agere non potest. Inter omnia animantia, id est quae suam servaverunt naturam. Et bestias terrae, hoc est inter homines, sive universalem Ecclesiam.

VERS. 16.---Mulieri quoque dixit: Multiplicabo aerumnas tuas, et caetera usque: et sub viri potestate eris, et reliqua. Quid est quod ait, sub viri potestate eris? Nunquid ante peccatum sub ejus potestate non erat? Fuit utique; sed ea servitute quae per dilectionem operatur et foras mittit timorem. Postea vero timore conditionalis servitutis, qui [Z., quae] per disciplinam operatur. Spiritaliter mulier significat mentem, et ideo quod ait, in dolore paries filios, hoc designat quia voluptas carnalis, cum aliquam consuetudinem malam vult vincere, patitur in [Col. 0142C] exordio dolores, atque ita per meliorem consuetudinem parit bonum opus quasi filios. Quod vero adjecit, et sub viri potestate eris, et reliqua, hoc significat quod illa voluptas carnalis, quae cum dolore reluctaverat ut faceret consuetudinem bonam, jam ipsis erudita doloribus cautior fit, et ne corruat obtemperat rationi, et libenter paret [Z., servit], quasi viro jubenti.

VERS. 17.---Adae vero dixit: Quia audisti vocem mulieris, et comedisti de ligno, et reliqua. Non enim opera, ut plerique putant, hic ruris colendi, sed peccata significat. Sed libet inquirere quare Creator in delicto Adae terrae maledixit, et non aquis? Ideo videlicet quia de terrae fructu contra interdictum manducavit homo, non de aquis bibit, et quia praedestinavit [Col. 0142D] Deus in aquis abluere peccatum quod de fructu terrae contraxit homo. Et terrestria animalia plus maledictionis habent quam aquatilia, quia plus de maledicta terra vivunt quam aquatilia. Et ideo Christus post resurrectionem de pisce manducare voluit, non de aliquo animali terrestri. Ecce! Per peccatum hominis terra maledicitur, ut spinas pareret et venenosas herbas, ad poenam videlicet vel ad exercitationem mortalium, et ut ante oculos haberet homo originale peccatum, et vel sic admonitus aliquando averteretur a peccatis, sicut longe superius dictum est. Dicit enim, maledicta terra, et reliqua. Cum certo novimus quod maledictum Scriptura sacra prohibet, quid est quod nunc peccanti homini [Col. 0143A] terrae maledictione hoc, quod homo divina voce facere prohibetur, infertur? Sed sciendum est quod Scriptura duobus modis maledictum commemorat: aliud videlicet quod approbat, aliud quod damnat. Aliter enim maledictum profertur judicio justitiae, aliter livore vindictae. Maledictum quippe judicio justitiae peccanti homini probatum est, cum audivit: Maledicta terra in opere tuo. Maledictum judicio justitiae profertur, cum ad Abraham dicitur: Maledicam maledicentibus tibi. Rursum quia maledictum non judicio justitiae, sed livore vindictae promitur, voce Pauli praedicantis admonemur, qui ait: Benedicite et nolite maledicere (Rom. XII, 4). Et rursum: Neque maledici regnum Dei possidebunt (I Cor. VI, 10). Deus ergo maledicere dicitur, et tamen maledicere [Col. 0143B] homo prohibetur, quia quod homo agit malitia vindictae, Deus non facit nisi [Z., ait, malitia vindictae est; Deus autem non facit nisi, etc.], examine et virtute justitiae. Cum vero sancti viri maledictionis sententiam proferunt, non hanc ex voto ultionis, sed ex justitiae examine erumpunt. Intus enim subtile Dei judicium aspiciunt, et mala foras exsurgentia, quia maledicto debeant feriri, cognoscunt, et eo in maledicto non peccant, quo ab interno judicio non discordant. Allegorice quoque spinae in significatione peccatorum ponuntur. Ait enim:

VERS. 18.---Terra spinas et tribulos germinabit tibi. Quod est aperte dicere: Conscientia tua punctiones tibi et aculeos vitiorum procreare non desistet. Verumtamen per sententiam quae in virum infertur, [Col. 0143C] ratio nostra arguitur, quae, peccati concupiscentia seducta, a paradiso beatitudinis remota habet maledictiones terrenae operationis pro concupiscentia peccati: habet et dolores temporalium curarum quasi spinas et tribulos. Sic tamen dimittitur a paradiso beatitudinis ut operetur terram, id est ut in corpore isto laboret et collocet sibi meritum redeundi ad vitam beatam, quae paradisi nomine significatur, possitque manum porrigere ad arborem vitae et vivere in aeternum. Manus autem porrectio bene significat crucem, vel cruciatum poenitentiae, per quem [Z., quam] vita aeterna recuperatur. Ait enim:

VERS. 19.---Pulvis es, et in pulverem reverteris. Quod alia translatio manifestius ponit: Terra es, et [Col. 0143D] in terram ibis. Primus homo ita conditus fuit ut, manente illo, decederent tempora, ne cum temporibus ipse transiret. Stabat enim momentis decurrentibus, quia nequaquam ad vitae terminum per incrementa tendebat. At ubi vitium contigit, mox offenso Creatore coepit ire cum tempore, et ideo audivit: Terra es, et in terram ibis; statu videlicet inmortalitatis amisso, cursus [Z., mox eum cursus, etc.] eum mortalitatis absorbuit, et dum in juventute ad senium, a senio traheretur ad mortem, transeundo didicit stando quid fuit. Cujus nos, quia de propagine nascimur, radicis amaritudinem quasi in virgulto retinemus; quia dum infantia ad pueritiam, pueritia ad adolescentiam, adolescentia ad juventutem, juventus [Col. 0144A] ad senectutem, senectus transit ad mortem, sic suis augmentis ad detrimenta impellitur. Et comedes herbas terrae, et reliqua. Hic ostenditur quia hominibus ante diluvium non carnes, sed herbae fructusque arborum datae sunt ad edendum. Hinc est quod quidam sapiens versibus alludens ait: Felix nimium prior aetas contenta fidelibus arvis, nec inerti perdita luxu, facilique sera solebat jejunia solvere glande. Hic quoque notandum est quia septem sunt peccata Adae, et ideo totidem, sicut aliqui describunt, subsecutae sunt maledictiones. Primum peccatum superbia, quia dilexit esse in sua potestate plus quam Dei. Secundum, sacrilegium, quia Deo non credidit. Tertium, homicidium, quia semetipsum peccando occidit. Quartum, quod fornicationem [Col. 0144B] spiritaliter [Z., spiritalem] habuit, quia integritatem mentis corrupit, Quintum, furtum, quia cibum prohibitum attigit. Sextum, avaritia, quia plus quam debuit appetivit. Septimum, gula, quia vetitum fructum comedit. Quanquam septem sint vitia, et ideo septem poenae subsecutae sunt. Prima, maledictio terrae ejus. Secunda, ejectio de paradiso. Tertia, adventus in terram vilem. Quarta, mors filii. Quinta, labor. Sexta, mors corporis. Septima, descensio ejus in [Z., ad] infernum. Et quia septies peccavit, septem vindictas recepit. Sed hic placet inquirere quare angelicum [Z., angeli] peccatum silentio in hoc libro absconditum est, et hominis patefactum [Z., esset, hominis vero pate], et cur summi angeli scelus insanabile fuit, et hominis [Col. 0144C] sanabile? Nisi quia angelicum vulnus Deus non praedestinavit curare, hominis vero sanare praedestinavit. Et quia angelus sui sceleris inventor fuit, homo vero alterius fraude seductus. Item quanto sublimior [Petr. om. est hic et infra] est angelus in gloria, tanto major in ruina. Homo vero quanto fragilior est in natura, tanto facilior ad veniam.

VERS. 20.---Et vocavit Adam nomen uxoris suae Eva, eo quod mater esset cunctorum viventium. Eva interpretatur vita, sive calamitas, sive vae. Vita, quia origo fuit nascendi, et ideo mater cunctorum dicitur. Calamitas et vae, quia per praevaricationem causa exstitit moriendi; a cadendo enim calamitas nomen sumpsit. Alii autem dicunt: Ob hoc Eva vita et calamitas est appellata, quia saepe mulier viro [Col. 0144D] causa salutis est, saepe calamitatis, et mortis, quod est vae. Spiritaliter in hoc quod vita interpretatur, significat Ecclesiam, quae mater vivorum, id est recte factorum vocatur, quibus contraria sunt peccata, quae nomine mortuorum significantur.

VERS. 21.---Fecit quoque Dominus Deus Adae et uxori ejus tunicas pelliceas, et induit eos, et ait. Quid est quod eis tunicas pelliceas contexit? Ut eos [Z., nisi ut eos] mortales fuisse insinuaret.

VERS. 22.---Ecce Adam factus est quasi unus ex nobis, sciens bonum et malum. Ait enim, quasi unus ex nobis. Sic loquitur quasi esset Deus, quod pertinet ad irrisionem insultantis, vel deterrentis ad exemplum timoris, ne quis [Z., om. quis] peccaret, [Col. 0145A] quia non solum ita factus est ut fieri voluit, [a 1Kb] sed nec illud quod factus fuerat, conservavit. Bene dixit, quasi unus ex nobis, pluraliter propter Trinitatem, et illud: faciamus hominem, et reliqua. Sciens bonum et malum, videlicet per experimentum, quod Deus novit per sapientiam. Videte ne forte sumat de ligno vitae, et vivat in aeternum. Ideo noluit sua pietate ut iterum sumeret de ligno vitae, quia si inde comederet, immortalis cum suo peccato tanquam diabolus, ut aliqui volunt, permaneret, et non rediret per poenitentiam. Unde putant quod nunquam de ligno vitae comedisset, quia si edisset, inquiunt, non peccaret. Aliter. Voluit Deus ut sumeret, et per poenitentiam recuperaret; et est ambigua locutio. Loquimur enim sic cum dicimus: Ideo moneo te ne [Col. 0145B] iterum facias quod fecisti, volentes enim ut faciat. Et iterum: Ideo moneo te ne sis bonus, volentes utique ut sit. Ideo moneo te ne desperes quod bonus possis esse. Tali enim modo ait Apostolus: Ne forte det illis Deus poenitentiam ad cognoscendam veritatem (II Tim. II, 25), cum hoc utique cupiebat.

VERS. 23.---Emisit eum Dominus Deus de paradiso voluptatis, ut operaretur terram, de qua sumptus est. Potest ergo videri [Petr. fieri] ut propterea homo in labore hujus vitae esset dimissus, ut aliquando manum porrigeret ad arborem vitae.

VERS. 24.---Et ejecit Adam. Haud dubium quin Dominus. Et habitare fecit ante paradisum voluptatis cherubim, et flammeum gladium atque versatilem ad custodiendam viam ligni vitae. Non quod ipsum Adam, [Col. 0145C] quem ejecerat, Deus habitare fecerit contra paradisum voluptatis, sed quod illo ejecto ante fores paradisi cherubim et flammeum gladium posuerit ad custodiendum paradisum, ne quis possit intrare. Bene cherubim, vel flammeum gladium atque versatilem, ad custodiendum posuit, id est per angelicum ministerium igneam quamdam custodiam [Z., ignea quaedam custodia], quae tamen congrue versatilis esse dicitur pro eo quod quandoque veniret tempus ut etiam removeri potuisset, videlicet per adventum illius qui suae incarnationis mysterio iter nobis paradisi aperuit. Caeterum ante adventum ipsius omnes mortui ad inferni claustra descendebant: quoniam [Z., omnes quanquam mundae probataeque vitae fuerint, ad inferni cl. desc. Dubium vero non est quoniam, [Col. 0145D] etc]. homo, qui per se cecidit, ad paradisum redire, nisi per Dominum, non potuit. Verumtamen, sicut nonnullis videtur, potest intelligi quia Adam ante paradisum posuit, ante paradisum collocavit, scilicet propter spem poenitentiae, ut aspiciens semper beatitudinis locum fortassis poeniteret, et per veram emendationem rediret ad beatam vitam, quam spiritaliter paradisum nominavit. Sed, heu! proh dolor! noluit, sed in sua miseria peccator remansit. Porro in hoc quod superius dicitur accepisse tunicam pelliceam, et modo sistitur ante paradisum, ubi positum est cherubim, et framea ignea, allegorice hoc significatur [Col. 0146A] [Z., significat], quod a carnalibus sensibus abstractae voluptates, qui [b 1Kb] carnaliter viventes sunt; quia sicut pelles abstrahuntur a corpore, ita pravae voluptates a mente, et divinam legem consequuntur; et dum convertuntur ad Deum per flammeam frameam, id est per tribulationes temporales, peccata sua cognoscendo et gemendo, et per cherubim, id est per plenitudinem scientiae, quod est charitas, perveniant ad arborem vitae Christum, et vivant in aeternum. Cherubim namque plenitudo scientiae interpretatur: framea versatilis, posita ad custodiendam viam ligni vitae, temporales poenae intelliguntur. Nemo enim potest pervenire ad arborem vitae, nisi per has duas res, tolerantiam videlicet molestiarum, et plenitudinem scientiae, id est per [Col. 0146B] charitatem Dei et proximi. Plenitudo legis, inquit Apostolus, est charitas (Rom. XIII, 10).




CAPUT IV.

VERS. 1.---Adam vero cognovit Evam, uxorem suam, quae concepit, et peperit Cain, et caetera. Cain interpretatur acquisitio sive possessio, unde etymologiam ipsius exprimens mater ait: Possedi hominem per Deum. A nonnullis etiam lamentatio dicitur, eo quod post interfectum Abel interfectus sit, et poenam sui sceleris dederit.

VERS. 2.---Rursumque peperit fratrem ejus Abel. Abel luctus interpretatur. Quo nomine significabatur occidendus. Idem [Z., Item] et vanitas, sicut aliqui volunt, quia cito solutus est atque subtractus. Hic notandum est quia duae dicuntur civitates, diaboli [Col. 0146C] videlicet atque Dei, quae ab initio mundi, sicuti hic ostenditur, construi coeperunt, sicut et duae generationes, carnalis scilicet et spiritalis. Unde regula Scripturarum est [Z., regulae Scripturarum dicunt] duas generationes malorum et bonorum [F., esse] nosse, sicut multa exempla constant. Natus igitur Cain prior ex illis duobus generis humani parentibus pertinens ad diaboli civitatem, et ad carnalem generationem, de qua per Salomonem dicitur: Generatio quae patri suo maledicit, et matri suae non benedicit, et generatio quae sibi munda videtur, et non est lota a sordibus suis, etc. (Prov. XXX, 11); et in Evangelio: Generatio viperarum (Matth. III, 7). Et: Requirentur omnia a generatione ista. Et multa alia. Posterior Abel pertinens ad civitatem Dei et ad spiritalem [Col. 0146D] generationem. Unde Apostolus: Non prius, quod spiritale est, sed quod animale, deinde quod spiritale (I Cor. XV, 46). Quapropter unusquisque, quoniam ex damnata massa exoritur, primo sit necesse est ex Adam malus atque carnalis. Quod si in Christum renascendo profecerit, postea erit bonus et spiritalis. Sic in universo genere humano primum duae istae coeperunt nascendo et moriendo percurrere civitates. Prior qui est natus, cives hujus saeculi designat, unde et civitatem primus construxisse legitur. Posterior autem isto peregrinus in saeculo, et pertinens ad civitatem Dei, de qua Psalmista: Generatio [Col. 0147A] rectorum benedicetur (Psal. CXI, 12). Et: Haec est generatio quaerentium Dominum (Psal. XXIII, 46); et his similia. Gratia praedestinatus, gratia electus, gratia peregrinus deorsum, gratia cives sursum.

VERS. 3-5.---Factum est autem post multos dies ut offerret Cain de fructibus terrae munera Domino, et reliqua usque: non respexit Dominus ad Cain, et ad munera ejus, iratusque est Cain vehementer, et concidit vultus ejus. Unde scire potuit Cain quod fratris munera suscepisset, et sua repudiasset, nisi quia vera est illa Theodotionis interpretatio, qua dicit: Inflammavit Dominus super Abel et super sacrificium ejus: super Cain vero et sacrificium ejus non inflammavit? Unde creditur quia ignis missus est de coelo, qui illud sacrificium suscepit, ut saepissime viris sanctis [Col. 0147B] offerentibus factum legitur, sicut in dedicatione templi sub Salomone legimus, et quando Elias in monte Carmelo construxit altare.

VERS. 6, 7.---Ait enim Dominus ad Cain: Quare iratus es? et reliqua. Hoc est, quare irasceris, et invidiae in fratrem livore iratum vultum dimittis in terram? Nonne si bene egeris, recipies, id est si pura mente obtuleris sacrificium, recipies, respiciente Deo ad te et ad sacrificium tuum? vel sicut in quibusdam codicibus invenitur: Nonne si bene feceris, dimittetur tibi omne delictum? sive ut Theodotion ait: acceptum erit? hoc est: munus tuum suscipiam, sicut suscepi fratris tui. Quod si male egeris, statim in foribus peccatum tuum aderit. Vel, sicut quidam codices habent; illico peccatum ante vestibulum [Col. 0147C] num sedebit. Scilicet intrantem et exeuntem te semper peccatum tuum comitabitur, et desinet Dominus custodire introitum [Z., intr. tuum] et exitum tuum. Sed sub te erit appetitus tuus, subauditur, si volueris; Et tu dominaberis illius. Ac si apertius dixisset: Quia .iberi arbitrii es, non habet peccatum super te dominium, sed tu [Pert., non habes peccatum super dominium, sed tu, etc.] super illud, et in tua potestate est sive compescere, sive concupiscere illud. Verumtamen moneo te ut non tibi [Z., tui] peccatum, sed tu peccato domineris. Nam Septuaginta ita transtulerunt: Nonne si recte offeras, non recte autem dividas, peccasti? Quiesce [Z., quiescet a te conversio ejus], ad te conversio ejus, et caetera. Sed multo aliter [Z., altius] in Hebraeo est quam in his translationibus [Col. 0147D] sensus. Itaque necessitate compellimur in singulis diutius immorari. Recte autem offertur sacrificium, cum offertur Deo vero, cui uni tantummodo sacrificandum est. Non autem recte dividitur, dum non recte discernitur vel loca, vel tempora, vel res ipsa quae offertur, vel qui offert, et cui offertur. Recte offerunt Judaei Deum Patrem credendo; sed non recte dividunt Filium negando. Recte Vetus Testamentum offerunt recipiendo; sed non recte dividunt Novum respuendo. Sic quoque qui rapacitate, vel de qualibet re fraudulenter acquisita, opus eleemosynarum facit, rectum opus facit, sed mala discretione. Datur propterea intelligi, Deum non respexisse in [Z., ad] munus Cain, quia hoc ipse male [Col. 0148A] dividebat. Recte namque offerebat Deo, cui soli offerendum est, bonum opus exhibendo; sed non recte dividebat, non bona voluntate faciendo, dans Deo aliquid suum, sibi autem seipsum, quod omnes qui non Dei, sed suam sectantes voluntatem faciunt, id est non recto corde, sed perverso viventes. Vel quia fortassis Cain meliora sibi reservabat, et deteriora Deo tribuebat, et humana inventione excogitata, ut putatur, et ideo non recte dividebat, Abel vero optima Deo et naturalia offerebat, et ideo sacrificium ipsius susceptum est. Unde in Evangelio singulariter justus inscribitur, quia videlicet tria maxima justitiae praeconia in eo esse leguntur: virginitas, sacerdotium, et martyrium, in quibus Christum praefiguravit. Nos etiam recte offerimus, cum [Col. 0148B] bono studio bonum opus agimus, sed recte non dividimus, si habere discretionem in bono opere postponamus. Quia nisi discretio fuerit, quod putatur causa virtutis, reatus est criminis [Z., fit reat. crim.]. Ait enim: Quiesce, peccasti. Sed ad te erit conversio ejus, subauditur, peccati, si poenitentiam agere volueris [Z., nolueris], et tibi tribuere quod gessisti. Ex hoc quod ait, ad te erit conversio ejus, potest intelligi ad ipsum hominem conversionem esse debere peccati, ut nulli alii quam sibi sciat tribuere quod peccat. Hoc est enim salubris poenitentiae medicina et veniae petitio. Tunc enim dominabitur quisque peccato, si id sibi non differendo praeposuerit, sed poenitendo subjecerit.

VERS. 8.---Et dixit Cain ad Abel fratrem suum: [Col. 0148C] Egrediamur foras. In dolo namque ei locutus est et non est dominatus peccato suo. Cumque essent in agro, consurrexit adversus eum, et interfecit eum. Ecce! Qui primum hominem mortem docuit, ipse et istum secundum occisionem. Denique si obtemperasset Deo quando audivit, peccasti, quiesce, vel sicut in nostra translatione legitur: Si bene egeris, recipies; sin autem, in foribus peccatum tuum aderit, et tu dominaberis illius, adjutus a Domino non peccaret. In foribus peccatum adest, cum in cogitationibus pulsat. Appetitus subter est, eique homo dominatur, si cordis nequitia inspecta citius premitur, et priusquam ad duritiam crescat, reluctanti menti subigatur. Quod quia Cain facere contempsit, fratricidium commisit.

[Col. 0148D] VERS. 9. 10.---Dixitque ei Dominus: Ubi est Abel frater tuus? et reliqua. Non tanquam ignarus, sed tanquam judex, reum quem puniat, interrogat. Cui Cain ad cumulum damnationis suae fallaciter ac superbe respondit dicens: Nescio. Nunquid custos fratris mei sum? Dixitque Dominus: Quid est, quod fecisti? Ecce vox sanguinis fratris tui clamat ad me de terra. Quaeritur quomodo sanguis Abel clamat ad Deum? Clamat namque ad Deum, quia homicidii illius reatus in conspectu justi judicis apparebit.

VERS. 11, 12.---Nunc igitur maledictus eris super terram, quae aperuit os suum, etc. Terra in Adam maledictionem promeruit; sed Cain in peccato suo, [Col. 0149A] videlicet quia sciebat ipse damnationem praevaricationis primae [Z., propriae], et non timuit originali peccato fratricidii superaddere scelus, ideo majore maledictione dignus habebatur.

VERS. 13, 14.---Dixitque Cain ad Dominum: Major est iniquitas mea quam ut veniam merear. Ecce desperando locutus est, quod est peccatum maximum. Non enim est confessus scelus suum, sed ad desperationis malum proruit. Unde et subjunxit: Ecce! Ejicis me hodie a facie terrae, et a facie tua abscondar, et ero vagus et profugus. Vel sicut Septuaginta transtulerunt: Gemens et tremens in terra. Omnis igitur qui invenerit me, occidet me. Ideo taliter se damnavit, ut compendio mortis cruciatus evaderet praesentes.

[Col. 0149B] VERS. 15.---Dixitque Dominus: Nequaquam ita fiet; sed omnis qui occiderit Cain, septuplum punietur. Hic oritur valde complexa quaestio, quia alia translatio ait, septem vindictas exsolvet. Sed antequam de quaestione disseramus, rectum videtur ut editiones interpretum singulorum digeramus, quibus facilius sensus Scripturae possit intelligi. Porro Aquila interpretatus est: Et dixit ei Dominus: Propterea omnis, qui occiderit Cain, septempliciter ulciscetur. Symmachus vero: Propterea omnis qui occiderit Cain, hebdomadas [Z., Cain post septem hebdomadas, aut, etc.] exsolvet, aut, septimus vindicabitur. Septuaginta quippe [Z., quoque], ut dictum est, et Theodotion: Et dixit Dominus: Non sic omnis qui occiderit Cain septem vindictas exsolvet. Jam tandem ad [Col. 0149C] elucidandam quaestionem stylum vertamus. Postquam enim Cain fratrem interfecit, interrogatus a Domino ubi esset, contumeliose respondit: Nescio, etc.; quam ob rem maledictione damnatus est, ut gemens, et tremens viveret super terram, noluit veniam deprecari; sed peccatis peccata congeminans tantum putavit nefas, cui a Domino non possit ignosci. Denique respondit ad Dominum: Major est iniquitas mea quam ut veniam merear, id est plus peccavi quam ut merear absolvi. Ejicior, inquit, hodie a conspectu tuo, et conscientia sceleris lucem ipsam ferre non sustinens, abscondar et latitem, eritque omnis qui invenerit me, occidet me; dum ex tremore corporis et furia mentis agitatus eum se esse intelligeret qui mereatur interfici. Verum [Col. 0149D] Deus, nolens eum compendio mortis finire cruciatus, nec tradi poenae qua se ipse damnaverat, ait: Non sic, id est, non, ut tu aestimas, morieris, et mortem pro remedio accipies. Verum vives usque ad septimam generationem, et conscientiae tuae igne torqueberis, ita ut qui te occiderit secundum duplicem intelligentiam, aut in septima generatione, aut a magno te liberet cruciatu; non quod ipse qui percusserit Cain, septem ultionibus subjiciendus sit; sed quod septem vindictas, quae in Cain tanto tempore concurrerunt, solvat in interfecto, occidens eum qui vitae fuerat derelictus ad poenam.

Ut autem quod dicimus manifestius fiat, quotidianae [Col. 0150A] consuetudinis ponamus exemplum: loquatur inter verbera servus ad dominum: Quia incendi domum tuam, et universam substantiam dissipavi, interfice me; dominusque respondeat: Non ut tu vis, morieris, et finies mortem supplicio; verum longo tempore custodieris ad vitam, et tam infeliciter in hac luce versaberis, ut quicunque te occiderit, beneficium praestet occiso, dum de tam multis te liberet cruciatibus. Secundum Septuaginta quidem editionem hic nobis sensus videtur. De eo autem quod Aquila posuit, semptempliciter, et Symmachus, hebdomadas exsolvet, sive, septimus ulciscetur, majorum nostrorum ista sententia est quod putent in septima generatione a Lamech interfectum Cain. Adam quippe genuit Cain, Cain genuit Henoch, Henoch genuit [Col. 0150B] Irat, et Irat genuit Malalehel, Malalehel genuit Mathusalem, Mathusalem genuit Lamech, qui interfecit Cain, ut ipse postea confitetur: Quia occidi virum in vulnere meo, et juvenem in livore meo, et reliqua. Et quidem de Cain, quod septima generatione interfectus sit, et juxta aliam translationem poenam sui sceleris dederit, nihil obscure arbitror remansisse. Alii de septem vindictis Cain varia suspicantur. Et primum asserunt fuisse peccatum quod non recte diviserit; secundum, quod inviderit fratri suo; tertium, quod dolose egerit dicens: Egrediamur foras; quartum, quod interfecerit eum; quintum, quod procaciter negaverit: Nescio. Sextum, quod seipsum damnaverit: Major est iniquitas mea, quam ut dimittar. Septimum, quod nec damnatus [Col. 0150C] egerit poenitentiam secundum Ninivitas, et Ezechiam, regem Judae, qui imminentem mortem lacrymis distulerunt. Et dicunt illud a clementissimo Deo ideo usque ad septem generationes fuisse dilatum, ut saltem malis ipsis et longae vitae moerore compulsus poenitentiam ageret ut mereretur absolvi: et hunc esse sensum, quem supra praestrinximus, quod qui interfecerit Cain, ab ingenti eum poena et omnibus suppliciis liberaret. Caeterum quod noster interpres secundum Hebraicam veritatem posuit, dicens: Qui occiderit Cain, septuplum punietur, aliqui intelligunt [Z., alii sunt qui intelligunt ita] ita: solet enim septenarius numerus saepissime in Scripturis sanctis pro plenitudine cujuslibet rei poni. Ait ergo, septuplum punietur, quasi dixisset: Gravissima [Col. 0150D] ultione puniendus erit ille qui te occiderit, qui nec tanto damnationis comminatione admonitus, a sanguinis effusione voluit manus cohibere. Itaque terrorem intulit Dominus, ne quis homicidium perpetraret. Ecce, quantum ad historiae superficiem pertinet, ne longius sermo procedat, super hoc enucleatum fore sufficiat. Verumtamen ne modum libelli excedere videremur, ad allegoricam intelligentiam apostropham facere distulimus. At vero si plenius tropice discere volueris, quid duorum filiorum nativitas, quidve Cain Abelque significent, jam saepe praefati viri caeterorumque tegmine sublato doctorum percurre libellos. Nos igitur, ut coepimus, [Col. 0151A] historiae vela, Domino favente, pandamus. Ait enim legislator Moyses:

Posuitque Dominus Cain signum [Z., in signum], et reliqua. Varie quippe de hoc signo Hebraei et nonnulli fidelium suspicantur; sed quale posuerit, ne occideretur, Scriptura innuit, videlicet ut semper tremens et gemens, vagus et profugus viveret, nec auderet [Z., audiret] eum uspiam orbis terrarum sedes habere quietas. Et fortassis idcirco civitatem condidit, in qua salvari possit.

VERS. 16.---Egressusque Cain a facie Domini, habitavit in terra profugus ad orientalem plagam Eden. Septuaginta transtulerunt, habitavit in terra Naid, Quod Septuaginta Naid transtulerunt, in Hebraeo non dicitur. Non est igitur terra Naid, ut vulgus nostrorum [Col. 0151B] putat, sed expletur sententia Dei, quod huc atque illuc vagus et profugus oberravit. Unde Naid interpretatur instabilis, et fluctuans, ac sedes incertae, vel commotio.

VERS. 17.---Cognovit autem Cain uxorem suam, et peperit Henoch. Aliqui dicunt in hoc quod dicit, cognovit uxorem suam, significare quod [Z., ut significaret quod] vindicta desineret, si uxorem non accepisset. Et aedificavit civitatem, vocavitque nomen ejus ex nomine filii sui Henoch. Henoch dedicatio interpretatur. In ipsius enim nomine civitatem postea aedificavit Cain. Hic primus civitatem construxisse describitur, ut aperte monstraretur quia ipse in terra fundamentum posuit, qui a soliditate aeternae [Col. 0151C] patriae alienus fuit. Peregrinus quippe a summis, fundamentum in imis posuit, qui stationem cordis in terrena delectatione collocavit. Unde in stirpe ejus Henoch, qui dedicatio interpretatur, primus nascitur; in electorum vero progenie Henoch septimus fuisse memoratur. Quia videlicet reprobi in hac vita, quae ante est, semetipsos aedificando dedicant. Electi vero aedificationis suae dedicationem in fine [Pert., finem] temporis, id est in septimo exspectant. Hinc est quod Paulo attestante Abraham in casulis habitavit, quia habentem fundamenta civitatem, quam super nos [Z., supernus] artifex construit, exspectabat.

VERS. 18-22.---Porro Henoch genuit Irat, et reliqua usque: et Mathusalem genuit Lamech, qui accepit [Col. 0151D] uxores duas, nomen uni Ada, et nomen alteri Sella. Lamech quippe interpretatur percutiens. Ipse percussit et interfecit Cain. Et ipse primus adulterium commisit, eo quod se in duabus uxoribus divisit. Hic notandum est quod in progenie Seth nulla ibi progenita femina nominatim exprimitur, nisi tantum in progenie Cain commemoratur; per quod significatur terrenam civitatem, qua [Z., quae] Cain cepit [Petr., concepit], usque sui in finem carnales habituram generationes, quae marium ac feminarum conjunctione proveniunt [Z., quae per maritorum ac feminarum conjunctiones perveniunt]. Unde ad testimonium Sella umbra ejus interpretatur.

VERS. 23.---Et ait Lamech uxoribus suis: Occidi [Col. 0152A] virum in vulnus meum, et adolescentulum in livore meo, et reliqua. Tradunt enim Hebraei quod Lamech occiderit Cain, et hoc confitetur uxoribus. Fuit, inquiunt, Lamech vir sagittarius et gnarus venandi; sed longo senio laesus caligabant oculi ejus, et clare videre non poterat. Habebat quidem praeductorem adolescentulum, qui ei ducatum praebebat. Quadam namque die pergens in silvam, ut feras venatu caperet, praeibat [Z., praeibat ei] puer, viam praebens. Cumque saltum peragrarent, aspexit adolescens Cain a longe, et discernere non valens, putavit bestiam [Z., eum putavit esse bestiam], et ait ad Lamech: Video, inquit, bestiam. Dixitque Lamech: Da mihi arcum, et dirige manus illuc, et sagittam, ut jaciam. Quibus directis jecit et percussit jaculo Cain. Et sentiens quod percussisset corpus, coepit palpare [Col. 0152B] quid esset quod telo peremerat. Quo palpato intellexit quod Cain occidisset. Tunc furore permotus vertit arcum, et eo percussit puerum. Et hoc est quod ait uxoribus suis: Occidi virum, id est Cain, in vulnus meum, et adolescentulum in livore meo.

VERS. 24.---Septuplum, ultio dabitur de Cain; de Lamech vero septuagies septies. Sed nos simpliciter virum et adolescentulum ipsum Cain intelligimus; virum propter aetatem et fortitudinem naturae; adolescentulum propter stultitiam et lasciviam instabilitatis. Verumtamen Lamech spiritaliter Christum interpretatur, qui occidit Cain, id est diabolum. Quo occiso suis uxoribus, hoc est duabus Ecclesiis, annuntiat, quibus imperat, ut suum sermonem auscultent. [Col. 0152C] Unde quodam modo dicit occidisse se virum, quem propter fortitudinem diabolum nuncupat. In vulnus suum, scilicet morte sua; et adolescentulum ipsum ait propter lasciviam et aeternitatem. In livore suo, hoc est non [Z., om. non] sine dolore. Sed requirendum est quid est quod legitur dixisse Lamech cum occideret Cain: Septuplum de Cain ulciscetur, de Lamech autem septuagies septies? Quia homicidii peccatum septima generatione diluvio vindicatum esse legitur, ideo dictum est. Seu, ut Judaei tradunt, septuaginta septem animae ex Lamech progenitae repertae sunt in diluvio et deletae sunt. Et in hoc numero de Lamech factam esse vindictam dicunt quod genus ipsius usque ad cataclysmum perseveraverit. Adulterii vero scelus, quod Lamech primus omnium [Col. 0152D] in duabus commisit uxoribus, non nisi sanguine Christi expiandum esse, qui septuagesima et septima generatione venit in mundum, secundum Evangelium Lucae, qui tulit peccatum mundi, qui lavit amictum suum in sanguine uvae, et torcular calcavit solus.

VERS. 25.---Cognovit autem Adam uxorem suam, quae concepit filium, vocavitque nomen ejus Seth. Seth interpretatur resurrectio, seu positio. Resurrectio, eo quod post fratris interfectionem natus sit, quasi resurrectionem fratris ex mortuis suscitaret. Positio vero, quia posuit eum Deus pro Abel. Unde et dicitur: Suscitavit mihi Deus semen aliud pro Abel, quem occidit Cain. Vel sicut Aquila transtulit: Posuit mihi Deus semen alterum pro Abel. Spiritaliter, [Col. 0153A] ut quidam volunt, per Adam et uxorem ejus Christus et Synagoga significatur. Unde natus est filius, id est populus gentium in fide. Qui recte Seth nominatur, id est positus in veritate. Quod autem dicit: Semen aliud pro Abel, significat bonos Novi Testamenti pro patriarchis, et prophetis, et martyribus, qui occisi sunt a mala parte populi Judaeorum. Moraliter vero per Adam et uxorem suam sanctus quisque et caro demonstratur; per filium sensus perfectus; per semen aliud pro Abel boni sensus pro bonis intelliguntur.

VERS. 26.---Sed et Seth natus est filius et vocavit nomen ejus Enos [Z., quem vocavit Enos]. Quomodo Adam homo interpretatur, ita et Enos juxta Hebraeae linguae veritatem homo vel vir dicitur. Et congrue [Col. 0153B] hoc vocabulum habuit. De eo enim scriptum est: Iste coepit invocare nomen Domini; vel, sicut quidam transtulerunt: Tunc initium fuit invocandi nomen Domini. Licet plerique Hebraeorum arbitrentur quod tunc primum in nomine Domini et in similitudine ejus fabricata sint idola. Aliqui [Z., alii] vero volunt quod ideo dictum sit eo quod unum de decem nominibus Domini, quo apud Hebraeos vocatur, primum Enos reperisset, quod est HEL. Allegorice [Z., Verumtamen allegorice] successores populi Christiani significantur, qui nomen Domini invocant quod est Deus.




CAPUT V.

VERS. 1-4.---Hic est liber generationis Adam, in [Col. 0153C] die qua creavit Deus hominem; ad similitudinem Dei fecit illum, et reliqua usque: et vocavit nomen eorum Adam in die qua creati sunt. Bene ait, et vocavit nomina eorum Adam, id est, homo. Hominis autem nomen tam viro quam feminae convenit.

VERS. 5-7.---Et factum est omne tempus quod vixit Adam, nongenti triginta anni, et mortuus est. Juxta tropologiam, ut nonnulli interpretantur, anni Adae nongenti triginta, tres leges, vel fidem, spem et charitatem, vel tempus aetatis Christi significant.

VERS. 8, 9-21.---Vixitque Seth nongentorum duodecim annorum, et mortuus est. Vixit quoque Enos qui [Z., postquam] genuit Cainan, nongentorum quinque annorum, et mortuus est. Cainan lamentatio [Col. 0153D] vel possessio eorum dicitur. Sicut enim Cain possessio, ita derivativum nomen, quod est Cainan facit possessio eorum [Z., derivatum est nomen, quod Cainan facit, possessio eorum]. Sed in hoc quod anni filiorum Adam decrescunt, significabat quod minuendi essent anni generis humani post se. Sequitur:

VERS. 21-27.---Porro Henoch genuit Mathusalam, et ambulavit cum Deo (subauditur in conversatione) et non apparuit, quia tulit eum Deus. Henoch [Z., Porro Henoch] dedicatio interpretatur, sicut superius ostendimus. Sed quaerendum est quare tantopere servatus est a morte? nisi ut ostenderetur quid omnes homines potuisssent si non peccassent. Attamen moriturus erit, ut debitum solvat humanae naturae, et quod [Col. 0154A] Christus noluit, nullus posset, id est non mori. Henoch genuit Mathusalam, et facti sunt omnes dies Mathusalae nongenti sexaginta novem anni, et mortuus est. Hic oritur quaestio famosa, et disputatione multorum ecclesiasticorum ventilata, quod juxta diligentem supputationem quatuordecim annos post diluvium Mathusala vixisse referatur. Etenim cum esset Mathusala annorum centum sexaginta septem, genuit Lamech. Rursum Lamech, cum esset annorum centum octuaginta octo, genuit Noe, et fiunt simul usque ad diem nativitatis Noe anni vitae Mathusalae trecenti quinquaginta quinque. Sexcentesimo anno autem vitae Noe diluvium factum est, ac per hoc habita supputatione per partes, nongentesimo quinquagesimo quinto anno Mathusalae diluvium fuisse convincatur. [Col. 0154B] Cum autem supra nongentis sexaginta novem annis vixisse dictus sit, nulli dubium est quatuordecim annis vixisse post diluvium, sicut in Septuaginta invenitur. Et quomodo verum est quod octo tantum animae in arca salvae factae sunt? Restat ergo ut, quomodo in plerisque, ita et in hoc sit error in numero. Siquidem in Hebraeis et in Samaritanis libris, ut beatus Hieronymus scribit, ita scriptum est: Et vixit Mathusala centum octuaginta septem annis, et genuit Lamech; et vixit Mathusala, postquam genuit Lamech, septingentos octuaginta duos annos, et genuit filios et filias; et fuerunt omnes dies Mathusalae, ut noster interpres transtulit, anni nongenti sexaginta novem, et mortuus est. Et vixit Lamech centum octuaginta duos annos et genuit Noe. A die ergo nativitatis [Col. 0154C] Mathusalae usque ad diem ortus Noe sunt anni trecenti sexaginta novem. His adde sexcentos Noe, quia in sexcentesimo anno vitae ejus diluvium factum est: atque ita fit ut nongentesimo sexagesimo nono anno vitae suae Mathusala mortuus est, et anno quo coepit esse diluvium. Unde Mathusala interpretatur, mortuus est. Quomodo enim eum cum patre translatum fuisse, et diluvium praeterisse putaverunt [Z., putabant]? Ob hoc signanter transfertur mortuus est ut ostenderetur non vixisse eum post diluvium, sed in eodem cataclysmo, ut in quodam volumine reperi, fuisse defunctum. Soli enim, Scriptura testante (I Petr. III, 20), octo homines diluvium in arca evaserunt. Sed qui quatuordecim [Col. 0154D] annis eum vixisse referunt post diluvium, magis ad spiritalem intelligentiam tendunt, videlicet super Christo interpretantur; quoniam ipse est solus cujus vita nullam sentit aetatem. In majoribus quoque [F. leg. quippe] suis diluvium Noe sensisse [Z., non sensisse] videtur.

VERS. 28-30.---Vixit autem Lamech centum octoginta duobus annis, et genuit filium, vocavitque nomen ejus Noe dicens: Iste consolabitur nos, et reliqua. Vel sicut aliqui transtulerunt: Iste requiescere nos faciet ab omnibus operibus nostris. Unde Noe consolatio vel requies interpretatur. Consolatio, quia homines consolati sunt in diebus ejus, dum a peccato exstincti sunt in diluvio. Requies vero pro eo quod sub illo omnia retro opera quieverint per [Col. 0155A] diluvium, sive quia requiem in arca praestitit animantibus.




CAPUT VI.

VERS. 2.---Videntes filii Dei filias hominum quod essent pulchrae, et reliqua. Filios Dei filios Seth, et filios hominum progeniem Cain dicit. Sed postquam filii Seth, concupiscentia victi, ex filiabus Cain semine indignissimo connubia junxerunt, ex tali conjunctione homines immensi corpore, viribus superbi, moribus inconditi, quos Scriptura Gigantes vocat, procreati sunt. Displicuit Deo, et abbreviavit illis tempus vitae. Gigantes enim vocant Graeci juxta sermonis etymologiam fabulose quasi terrigenas, id est terra genitos, eo quod immensa mole, et similes sibi terra genuerit; ge enim terra dicitur. Falso [Col. 0155B] opinantur, qui putant praevaricatores angelos cum filiabus hominum ante diluvium concubuisse, et exinde natos gigantes, id est nimirum grandes et fortes viros de quibus terra completa est.

VERS. 3.---Dixitque Deus: Non permanebit Spiritus meus in homine in aeternum, quia caro est, et reliqua. In Hebraeo scriptum est: Non judicabit Spiritus meus homines istos in sempiternum quoniam caro sunt. Spiritus enim iram in hoc loco significat, et caro fragilitatem humanae naturae, quasi dixisset: Quia fragilis est in hominibus conditio, non eos ad aeternos servabo cruciatus [Z., aeternum servabo cruciatum], sed hic illis restituam quod merentur. Ergo ira non severitatem, ut frequenter in nostris libris legitur, significat; sed clementiam Dei sonat, dum [Col. 0155C] peccator hic pro suo scelere visitatur. Unde et iratus Deus loquitur ad quosdam: Non visitabo filias eorum, cum fuerint fornicatae, et sponsas eorum, cum adulteraverint (Ose. II, 14). Et in alio loco: Visitabo in virga iniquitates eorum, et in flagellis peccata eorum; misericordiam autem meam non auferam ab eis (Psal. LXXXVIII, 33). Porro ne videretur in eo esse crudelis, quod peccantibus locum poenitentiae non dedisset, adjecit, eruntque dies illius centum viginti annorum, hoc est habebunt centum viginti annos ad agendam poenitentiam. Sed quia genus humanum illius temporis agere poenitentiam contempsit, noluit Deus tempus exspectare decretum, sed viginti annorum spatiis amputatis, anno centesimo induxit diluvium. Potest etiam spiritus anima intelligi, et [Col. 0155D] ideo quod ait: Non permanebit spiritus meus in homine in aeternum, tale est quasi dixisset: Non permanebit anima in carne in aeternum, quia homo non spiritalis, sed carnalis est. Sequitur:

VERS. 5-8.---Videns autem Deus quod multa malitia hominum esset in terra, et caetera usquequo ait: Poenituit eum quod hominem fecisset in terra, et reliqua. Quaeritur quid est quod de Deo dicitur poenituisse eum hominem fecisse. Et iterum, tactus dolore cordis intrinsecus? Nunquid in Deum poenitentia aut dolor cordis cadere potest? Sed sciendum est quia Deus non de facto suo poenitet aut dolet, sicut dolet homo, cui est de omnibus rebus omnino tam fixa sententia quam certa praesentia [F. praescientia]. [Col. 0156A] Sed utitur Scriptura sacra usitatis nobis verbis intelligentibus, ut coaptet se nostrae parvitati, quatenus ex cognitis incognita cognoscamus.

VERS. 9-12.---Hae generationes Noe. Noe vir justus atque perfectus in generationibus suis. Si nullus sine peccato, quomodo aliquis perfectus esse potest? Perfecti aliqui dicuntur, non sicut perficiendi sunt, sicut in illa immortalitate qua aequabuntur angelis Dei, sed sicut esse possunt in hac peregrinatione perfecti. Unde signanter additum est in generatione sua, ut ostenderet non juxta justitiam consummatam, sed juxta generationis suae justitiam eum fuisse justum. Et hoc est quod in Hebraeo dicitur: Noe vir justus, perfectus erat in generationibus suis, cum Deo ambulabat, hoc est illius vestigia sequebatur.

[Col. 0156B] VERS. 13.---Dixitque Dominus ad Noe: Finis universae carnis venit coram me. Universae enim carnis significatur omnium mortalium, praeter illos qui in arca salvandi erant. Illi igitur quasi seminarium secundae originis servati sunt. Sequitur: Et disperdam eos cum terra. Quomodo cum terra, cum terra postea remansit? Tradunt enim doctores terrae vigorem et fecunditatem longe inferiorem esse post diluvium quam ante, et idcirco hominibus carnem edere licentiam esse datam, et ante etiam diluvium fructibus terrae solummodo victitasse.

VERS. 14.---Fac tibi arcam de lignis laevigatis. Ligna laevigata, fortia et insolubilia, de quibus alia translatio dicit quadrata, ut arca nec ventorum vi [Col. 0156C] nec aquarum inundatione solveretur. Et bitumine facies intrinsecus et extrinsecus. Bitumen est ferventissimum et inviolatissimum gluten, cujus est virtus ut ligna ex eo linita nec vermibus exedi, nec solis ardore, vel ventorum flatibus, vel aquarum possint inundationibus dissolvi.

VERS. 15.---Trecentorum cubitorum erit longitudo arcae; quinquaginta cubitorum latitudo et triginta cubitorum altitudo illius. Qualem ergo arcae speciem vel formam debemus intelligere? Ut videtur, quatuor angulis eam ex imo assurgentem, et eisdem paulatim usque ad sinum in angustum attractis, in spatium unius cubiti fuisse collectam. Sic enim dicitur, quia in fundamentis trecenti cubiti, in longitudine quinquaginta sint, et in altitudine triginta, sed collecta in cacumen [Col. 0156D] angustum, ita ut cubitum sit longitudinis et latitudinis. Et vere nulla potuit tam conveniens et congrua arcae species dari, quam ut summo velut e tecto quodam angusto culmen defenderet imbrium ruinas, et ima in aquis quadrata stabilitate consistens nec impulsu ventorum, nec impetu fluctuum, nec inquietudine animalium quae intrinsecus erant, aut inclinari possit aut mergi.

VERS. 16.---Coenacula et tristega facies in ea. Quod alia translatio, videlicet bicamerata in inferioribus, tricamerata in superioribus dicit; ita ut quinque habitationum distinctiones in ea esse advertamus: inferiora ejus loca stercoribus et spurcitiis esse deputata, ne animalia, et praecipue homines, fimi fetore [Col. 0157A] vexarentur. Huic autem superior et contigua camera conservandis pabulis animalium deputaretur. In hos ergo usus inferiores partes, quae bicameratae dicuntur, tradunt fuisse distinctas. Superiores vero partes, quae tricameratae dicuntur, ad habitaculum primo bestiis vel animalibus immitioribus vel serpentibus deputatas esse. Ab his vero congrua in superioribus loca mitioribus animantibus stabula fuisse. Supra omnia vero in excelso hominibus sedem locatam, ut pote sicut honore et sapientia antecellit, ita et loco cunctis praecellere animalibus; et sic quinque mansiones in ea esse intelliguntur. Prima stercorina, secunda apothecaria, tertia feris animantibus, quarta mansuetis, quinta hominibus. Fenestram in arca facies, et in cubito consummabis summitatem ejus. Fenestra [Col. 0157B] ideo in consummitate [Z., summitate] arcae fieri jubetur, ut haberet unde emittere potuisset aves ad explorandam terrae siccitatem. Ostium autem arcae pones ex latere deorsum. Tradunt enim etiam ostium quod ex latere factum dicitur, eo loco fuisse, ut inferiora, quae dixit bicamerata, infra se haberet, et quae dixit tricamerata superiora a loco ostii appellata sunt. Et inde ingressa animalia per sua quaeque loca secundum quae supra diximus, congrua discretione divisa sunt.

Sed forte quaerit aliquis si habet aliquod sacramentum mensura istius arcae? Habet igitur mysterium perfectum corporis Christi. Sexies enim trecenti habent infra se quinquaginta et decies triginta. Sic quippe humanum corpus, si jacentem metieris hominem, [Col. 0157C] sexies habet longitudo latitudinem, et decies altitudinem. Nam longitudo jacentis hominis a vertice usque ad vestigia metienda est, et latitudo a latere usque in latus, et altitudo a dorso ad ventrem. Quae figura apte Christo convenit propter longanimitatem omnia sufferentis fidei, et amplitudinem charitatis, et sublimitatem spei aeternae. Sequitur:

VERS. 19.---Ex omnibus animantibus mundis tolle septena et septena in arca, de immundis vero duo et duo, masculum et feminam. Sed et de volatilibus coeli septena et septena, masculum et feminam, ut salvetur semen super terram. Quid sibi vult, duo et duo, septena et septena? An quatuor ex immundis, et quatuordecim ex mundis animalibus intelligere debemus introducta fuisse? Minime. Non duo et duo propter [Col. 0157D] quatuor, sed propter masculum et feminam. Nam de immundis tantummodo duo, et de mundis solummodo septem. Ideo immunda pari numero posuit, munda vero impari, ut haberet unde hostias Deo de mundis immolaret. Et bene pluriora fuerunt munda quam immunda propter futurum usum humano generi, qui ex mundis debebatur hominibus, ut pluriora essent quae prodessent quam quae nocerent. De quibusque animantibus dictum est, in quibus erat spiritus vitae. Non solum de hominibus, sed etiam de caeteris omnibus qui vitali aura vescuntur. Notandum est quod movere solet quosdam utrum tanta capacitate arca describitur, ut esse animalia tanta et tot cum mansiunculis convenientium sibi et escis [Col. 0158A] eorum ferre potuerit? Tradunt enim Hebraei quod Moyses, ut de illo Scriptura dicit, omni sapientia Aegyptiorum eruditus fuit, et secundum artem geometricam, in qua praecipue Aegyptii callent, cubitorum numero in hoc loco posuerit. Asserunt enim cubitum geometricum tantum valere quantum nostra cubita sex valent. Lege Origenem super hac re contra Apellem disputantem. Denique quod refert Scriptura, ingressa fuisse animalia omnia arcam, non Noe colligente, sed jubente Domino actum est, et ejus nutu coacta sponte praefinito numero veniebant ad arcam.

Sed quaerunt aliqui quid de piscibus vel alitibus [Z., altilibus], quae in aquis vel super aquas vivere possunt, intelligendum sit? vel si ciniphes minutissimi [Col. 0158B] et muscae, mures et stelliones, et caetera talia in arcam introducta fuissent? et utrum amplior eorum numerus fuerit quam qui est definitus, et ubi fuissent [Z., si ibi fuissent]? Sed admonendi sunt, quos haec movent, sic accipiendum quia dictum est, qui et repunt super terram, et necesse non fuerit conservari in arca quae possunt [Z., solent] in aquis vivere, non solum mersa, sicut pisces, verum etiam supernatantia, sicut multae alites. Deinde cum dicitur, masculus et femina erunt, profecto intelligitur ad reparandum dici. Ac per hoc nec illa necesse fuerat ibi esse quae possunt, sine concubitu, de quibusque rebus vel rerum corruptionibus nasci. Vel si fuerunt, sicut in domibus consueverunt esse, sine ullo numero definito esse potuisse. Aut si mysterium sacratissimum [Col. 0158C] quod agebatur, et tantae rei figura etiam veritate faciliter [Uterq. cod., faccialiter] non posset impleri, nisi ut omnia ibi certo illo numero essent quae vivere in aquis, illius natura prohibente, non possunt; non fuit illius hominis cura ista, vel illorum hominum, sed divina. Non enim ea Noe capiens intromittebat, sed venientia et intrantia permittebat. Ea porro quae sic habent sexum ut non habeant fetum, sicut muli et mulae, mirum si fuerunt [Z., fuerint] ibi, ac non potius parentes eorum ibi fuisse suffecerit, equinum videlicet atque asininum genus, et si qua alias sunt, quae commixtione diversi generis genus aliquod gignunt. Sed et hoc ad mysterium pertinebat. Habet enim et hoc genus masculum et feminam. Quid enim de pace, et unde se invicem [Col. 0158D] non debellarent divisi generis animantia, sentiendum est? Sicut enim Dei nutu adducebantur in arcam, ita et Dei nutu conservabantur in arca. Seu enim secundum genera sua mansiunculis dividebantur, aut sejuncti [Z., si junctim] manerent, Dei tamen potentia gubernabantur. Lege librum beati Augustini quintum decimum de Civitate Dei de arca disertum.

Solent etiam nonnulli quaestionem facere quomodo leones et aquilae, et caetera hujusmodi quae carnibus vivere consueverunt, in arca pasci potuerint? Forte, ut doctores opinantur, et alia animalia praeter numerum definitum propter aliorum escam in arcam fuerunt intromissa, vel aliqua cibaria praeter carnes [Col. 0159A] a viro sapienti, vel Deo demonstrante, quae talium quoque animantium escis convenirent, quod magis credibile est. Nam scimus multa animalia, quibus caro cibus est, etiam pomis vesci [Z., et poma vesci]. Quid [Z., Quid vero] de potu animalium sentiendum, de quo nihil dicit Scriptura? Sunt quidam qui putant unius diei escam in arca vel potum in multos prodesse dies illatum animantibus, vel forsitan ad totum annum quod verius esse potest. Sed dimittamus incertas conjecturas, et concedamus divinae potentiae de creaturis suis facere quod voluerit [Petr., voluit].




CAPUT VII.

VERS. 1-19.---Et inclusit eum Dominus deforis. Quomodo enim posteaquam clausum est, ut [Z., et] [Col. 0159B] nullus hominum extra arcam fuit, imbituminari extrinsecus ostium potuit? Hoc enim sine dubio divinum opus fuit, ne ingrederentur aquae per aditum, quem humana non munierat manus. Sequitur:

VERS. 20.---Quindecim cubitis altior fuit aqua super montes quos operuerat. Quaeritur, si aqua transcendit quindecim cubitis, altitudo [Z., cubitis, cujus altitudo] hunc aerem turbulentum, ut fertur, transcendit, ubi dicitur nec nubes videri, nec ventus [Z., dicuntur nubes videri, nec ventus, etc.] sentiri, sicut de Olympo opinantur? Sed sciendum est, si terra spatium illius tranquilli aetheris invadere potuit, cur et non aqua crescendo illum montem et aerem etiam transcendere potuit? Sunt tamen quidam qui putant nec terrae inaequalitatem [Z., aequalitatem] [Col. 0159C] talem esse, nec montium altitudinem tantam ante diluvium esse sicut nunc est.

VERS. 21.---Consumptaque est omnis caro quae movebatur super terram, et in quibus spiraculum vitae est in terra, mortua sunt. Si enim ita est, quid dicendum de animalibus quorum natura nec semper in aridis, nec semper in humidis vivere potest, sicut sunt lutri et vituli marini; et multa avium genera in aquis victum requirunt, sed in arduis dormiunt, nutriuntur et requiescunt? Dicendum est quia potuit virtus divina utramque eorum naturam, donec diluvium transiret, temperare; ut aut in humido tantum, aut in arido vivere possent. Nisi forte extra arcam in aliqua ejus parte loca illis praeparata essent unde et in aquis vivere et in aridis requiescere [Col. 0159D] potuissent.




CAPUT VIII.

VERS. 12.---Recordatus autem Dominus Noe, adduxit spiritum super terram, et imminutae sunt aquae. De illo spiritu intelligi potest de quo dictum est: Spiritus Dei ferebatur super aquas. Tunc enim ferebatur ut, congregatis aquis, in suum [Z., in unum] locum terra apparuisset. Nunc autem adductus dicitur, ut ablatis de medio aquis diluvii faciem terrae revelaret. Potest et spiritus nomine ventus intelligi, juxta illud Psalmistae: Et stetit spiritus procellae (Psal. CVI, 25), cujus flatibus crebris aqua cogeretur recedere.

VERS. 3-5.---Et reversae sunt aquae de terra euntes [Col. 0160A] et redeuntes. Dum dicitur: Reversae sunt aquae de terra euntes et redeuntes, videtur, juxta litteram, quia omnes fluviorum ac rivorum decursus per occultas terrae venas ad matricem abyssi redeunt, juxta illud Salomonis: Ad locum unde exeunt flumina, revertuntur, ut iterum fluant (Eccle. I, 7).

VERS. 6.---Post quadraginta dies aperuit Noe fenestram, et emisit corvum, qui egrediebatur et non revertebatur. In Hebraeo scriptum est exiens et revertens, donec siccarentur aquae de terra. Sed ideo, ut nostra translatio innuit, non est reversus, quia aut ab aquis est absorptus et interemptus, aut aliquo cadavere supernatante est illectus, et desuper sedere est delectatus, quod columba naturaliter refugit, de qua dicitur: quae cum non invenisset ubi requiesceret [Col. 0160B] pes ejus, reversa est ad eum in arcam. Verumtamen requirendum est cur quadragenario numero pluvia inundabat, et iterum post quadraginta dies dicitur Noe fenestram arcae aperuisse? Quadragenarius enim iste spiritaliter tribulationem poenitentiae ostendit. Quod vero post quadraginta dies fenestram aperuit, significat jejunio coelum reserari. Ideo Moyses et Elias, etiam et ipse Salvator, jejunia consecravit, tanquam tribus temporibus necessaria ante legem, sub lege, sub gratia. Sequitur:

VERS. 11---At illa venit ad eum ad vesperam portans ramum olivae, et reliqua. Quare ramum olivae portat, nisi quia typum Spiritus sancti adumbrabat? Quae columba Spiritus sancti, expulso alite teterrimo, ad Noe post diluvium, quasi ad Christum post baptismum [Col. 0160C] devolat, et ramos refectionis ac luminis pacem orbi annuntiat. Sed antequam descriptio hujus arcae ad calcem perveniat, notandum est: si Deus omnia fecerat bona, etiam et valde bona, quid est quod munda et immunda nominantur in ea animalia? Nunquid immundum bonum potest esse? Sed sciendum est quia etiam quod immundum dicitur, in sua natura bonum est. Ad comparationem igitur alterius naturae melioris, quasi immundum putatur. Denique bos est melior leone, videlicet quia magis ejus natura convenit hominis necessitati subvenire, propter quem omnia creata sunt animalia, de quo etiam subditur: Et ut terror vester, et tremor sit super cuncta animantia terrae. Ideo homo terrore caeteris animantibus praepositus est, ut esset in solatium vindictae transactae, [Col. 0160D] et ne pauci homines a pluribus opprimerentur bestiis, et ut scirent se irrationabilibus dominari debere, non rationabilibus. Unde et primi parentes nostri pastores pecorum, non reges hominum esse leguntur. Caeterum spiritaliter in hoc quod Noe dicit: Fac tibi arcam, consilium Patris ad Filium potest intelligi de acceptione carnis. De lignis laevigatis, id est de Judaeis lege fabricatis. Noe cum filiis suis in superiori loco Christus est cum apostolis suis; aves in secundo, sancti designantur; pecora in tertio, innocentes figurantur; bestiae in quarto, mundiales innuuntur. Quintus vero locus cum stercoribus infernus exprimitur. Aliter: per haec quinque loca quinque ascensiones Ecclesiae ostenduntur, id [Col. 0161A] est catechumen, baptizati, conjugati, poenitentes, sancti. Quod autem post septem dies pluvia descendit, pluvia voluntaria post veterem legem potest intelligi, de qua dicitur: Pluviam voluntariam segregabis, Deus, et reliqua (Psal. LXVII, 10). Quod autem dicit, rupti sunt omnes fontes, evangelistas; abyssi magnae profunditas Veteris Testamenti; cataractas coeli apostolos intellige. Sed in hoc quod dicit: Inclusit illum Dominus a foris [Z., eum Dom. deforis.], ostendit Christum Ecclesiam suam custodire a persequentibus. Quod igitur intulit omnem carnem consumptam, haereticos praecavet, existimantes aliquos diluvium evasisse, sicut de Mathusala putatum est. Qnodque dicit, euntes et redeuntes, significat in persecutores vindictas et haereses in haereticos revertentes. [Col. 0161B] Corvus dimissus et non reversus figuram peccatoris vel diaboli tenet, ad regnum Christi non revertentis. Columba vero, quae est reversa, Adam, sicut nonnulli volunt intelligi, significat ad paradisum revertentem per Christum, si lector accipere voluerit; vel potius unumquemque justum ad Ecclesiam, cujus pes, id est sensus, in hoc mundo non requiescit. Ramus olivae in ore columbae confessionem significat Trinitatis in ore uniuscujusque sancti. Cum virentibus foliis, id est operibus perfectis.

VERS. 21, 22.---Non igitur ulra percutiam omnem animam, sicut feci cunctis diebus terrae. Sementis et messis, frigus et aestus, aestas et hiems, nox et dies non requiescent. Sementis et messis, id est doctrinae Scripturarum. [Col. 0161C] Per frigus et aestatem castitatem et fidem designat; per noctem et diem, Vetus et Novum Testamentum. Aliter, per sementem et messem doctores, et scripturas [Petr. scriptores] haereseos ostendit [Z., appellat]; per frigus et aestatem, infidelitatem et fidei claritatem; per noctem et diem haereses in utroque Testamento volunt intelligi. Subditur:




CAPUT IX.

VERS. 3-4.---Quasi olera virentia tradidi vobis omnia, excepto quod carnem cum sanguine non comedatis. Sanguinem enim animarum vestrarum requiram de manu cunctarum bestiarum et de manu hominis, et reliqua. Quanti enim effuderunt sanguinem, et sanguis eorum effusus non est, et alii occiderunt [Col. 0161D] hominem veneno, vel suspendio, et eorum sanguis non est effusus! Quomodo ergo Dominus effusurus est sanguinem eorum, cum illius [Petr. illi, vel ille] qui occidit, sanguinem effuderit? Et in resurrectione ridiculum est, et in hac vita, et ideo sanguis hominis vitale [Z., vitalis], quo vegetatur, et sustentatur, et vivit, debet intelligi; quod qui effuderit sive per scandalum, sive perversitate doctrinae, in die judicii effudetur ab eo, qui [Petr., quod] sibi videbatur habere vitale. Caeterum, historialiter, post diluvium primum esus carnium homini conceditur, videlicet propter infecunditatem terrae, ut aestimatur, et hominis fragilitatem.

VERS. 13.---Arcum meum ponam in nubibus, et [Col. 0162A] reliqua. Datur itaque signum securitatis, quia praescivit Creator formidabiles hominum animos, ne iterum diluvio se deleri crederent, dum saepius inundationes pluviarum cernerent. Et bene idem signum securitatis in coelo positum est, scilicet ut ab omnibus inspici potuisset, et ut pro quacunque tribulatione oculos cordis ad eum attollamus, qui habitat in coelis. Sed quaeritur cur diversi coloris datur hominibus? Propter securitatem et timorem. Unde et in arcu color aquae et ignis simul ostenditur, quia ex parte est caeruleus, et ex parte rubicundus, ut utriusque judicii testis sint [Z., sit], unius videlicet facti, et alterius faciendi, id est quia mundus judicii igne cremabitur. Nam aqua diluvii non delebitur. Hic enim nonnullos movet an pluviae ante diluvium fuerint? [Col. 0162B] Sed videntur [Z., videtur] non fuisse, quia arcus non efficitur nisi ex radiis solis et humida nube. Poterat enim fieri ut ex roris et fontium, sicut Aegyptus, irrigatione terra fecundaretur.

VERS. 18-19.---Erant igitur filii Noe Sem, Cham et Japheth, et reliqua usque, ab his disseminatum est omne hominum genus super universam terram. Ab his enim et nepotibus eorum divisus est orbis. Sem, ut aestimatur, Asiam. Dicamus interpretationes singulorum historialiter. Sem dicitur nominatus, quod nomen praesagio posteritatis accepit. Ex ipso enim patriarchae et apostoli, et populus Dei, ex ejus quoque stirpe et Christus, cujus ab ortu solis usque ad occasum magnum nomen ejus in gentibus. Cham Africam calidam, et ipse ex praesagio futuri cognominatur. [Col. 0162C] Posteritas enim ejus eam terrae partem possidet [Z., obsidet], quae vicino sole calentior est. Unde et Aegyptus usque hodie Aegyptiorum lingua Cam dicitur. Et Japheth Europam sortitus est. Japheth, latitudo. Ex eo enim populus gentium nascitur, et quia lata est ex gentibus multitudo credentium, ab eadem latitudine Japheth dictus est. De Japheth nati sunt quindecim, de Cham triginta, de Sem viginti septem; simul septuaginta duo fiunt: de quibus ortae sunt gentes septuaginta duae, inter quas misit Dominus totidem discipulos ad praedicandum.

VERS. 20-23.---Coepitque Noe vir agricola exercere terram, et plantavit vineam, bibensque vinum inebriatus est, et nudatus in tabernaculo suo. Et reliqua. Quare tantus vir inebriatus esse legitur? Forte, ut [Col. 0162D] beatus Hieronymus, coelestis Bibliothecae interpres, dicit, quia inebriari vino nesciebat. Nec enim ante diluvium leguntur homines vino usi fuisse [Petr., legitur vino homines uti]. Ideo specialiter de Noe dicitur: Plantavit autem vineam. Ut aliquibus videtur, nudatio femorum post ebrietatem secuta est, quia saepius satietatem libido sequitur. Sed quod filii Noe incedentes retrorsum operuerunt verenda patris, faciesque eorum aversae erant, et reliqua, moraliter intelligi valet. Aversari dicimus quod reprobamus. Quid est ergo quod filii verenda patris superjecti dorsis pallio aversi venientes operiunt, nisi quod bonis subditis sic praeceptorum suorum mala displicent, ut tamen haec aliis occultent? Operimentum [Col. 0163A] aversi deferunt, quia dijudicantes factum, et venerantes magisterium nolunt videre quod tegunt. Sequitur:

VERS. 24.---Evigilans autem Noe ex vino, cum didicisset quae fecerat ei filius suus minor ait: Maledictus Chanaan. Chanaan ipse est filius Cham, ut Scriptura refert. Porro Cham, inquit, ipse est pater Chanaan. Servus servorum erit fratribus suis. Hic a multis requiritur cur Cham in filiis maledictionem accepit? Videlicet, quia peccantibus et non poenitentibus futura imminet poena. Saepe quidem reproborum nequitiae hic quidem inultae proficiunt, sed in posterum feriuntur. Nequaquam enim divina severitas inulta remanere peccata permittit, sed ira judicii a nostra hic correptione inchoat, ut in reproborum [Col. 0163B] damnatione conquiescat. Sed juxta historiam prophetarum quoque est, quia terram [Z., a terra] Chanaan, ejectis Chananaeis et debellatis, accepturos fuisse filios Israel, qui venirent de semine Sem, sicut historia sacra postmodum actum narrat. Unde et dicitur:

VERS. 26.---Benedictus Dominus Deus Sem. Sit Chanaan servus ejus. Chanaan, filius Cham, interpretatur motus eorum, quod quid est aliud nisi opus eorum? Pro motu enim patris, id est pro opere ejus, maledictus est.

VERS. 27.---Dilatet Deus Japheth, et habitet in tabernaculis Sem, sitque Chanaan servus ejus. Cur hoc intulit? De Sem Hebraei, de Japheth gentium populus nascitur. Quia igitur lata est multitudo credentium, [Col. 0163C] a latitudine, quod Japheth interpretatur, nomen accepit. Quod autem ait, habitet in tabernaculis Sem, de nobis prophetatur, qui in eruditione scientiae Scripturarum ejecto Israele versamur. Sed tunc completum est historialiter quando Romani Judaeam ceperunt.

VERS. 28.---Vixit autem Noe post diluvium trecentis quinquaginta annis, et impleti sunt omnes dies ejus nongentorum quinquaginta annorum, et mortuus est. Cum enim dicit eum vixisse post diluvium trecentis quinquaginta annis, perspicuum ostendit centum viginti annos generationi illi, ut supra diximus, ad poenitentiam datos, et non vitae mortalium constitutos.




CAPUT X.

[Col. 0163D] VERS. 1, 2.---Hae sunt generationes filiorum Noe, Sem, Cham et Japheth. Filii Japheth Gomer, et Magog, et Madai, Jaban, et Tubal, et caetera. Jam incipit describere, qualiter a filiis et nepotibus Noe gentes exortae fuerunt. Sed sciendum est quia non hodie ita reperiuntur sicut in exordio ab eis progenitae singulae fuerunt et nomina acceperunt. Quoniam, ut beatus Augustinus ait, aut ab hostibus interemptae penitus fuerunt, aut a propriis sedibus ad alia loca transierunt et antiqua quoque vocabula perdiderunt. Verumtamen ne indiscusse praeterisse videremur, multa ex eis, sicut in doctoribus reperimus, et nobis tradita etiam fuerunt, qualiter ab hominibus vocabula sumpserunt, inserere conati sumus. [Col. 0164A] Japheth, filii Noe, prout superius innuimus, nati sunt septem filii, qui possederunt terram in Asia ab Amano, et Tauro, Syriae-Coeles, et Ciliciae montibus usque ad fluvium Tanain, sicut in libris Locorum beati Hieronymi comperi. In Europa vero usque ad Gadira nomina locis et gentibus relinquentes, e quibus postea immutata sunt plurima, et caetera permanent ut fuerunt. Sunt autem Gomer Galatae, Magog Scythae, Madai Medi, Jaban Iones, qui et Graeci, unde et Mare Ionicum; Tubal Iberi, qui et Hispani, qui et Celtiberi, licet quidam Italos suspicentur, Mosoch Cappadoces. Porro Septuaginta interpretes Capturim Cappadocas arbritantur, Iras Thraces. Nonnulli quidem Gog et Magog ad Gothorum gentem transtulerunt, quia Gothos omnes retro [Col. 0164B] eruditi magis Getas quam Gog appellare consueverunt.

VERS. 3.---Filii Gomer Ascenez, et Riphath, et Togorma. Ascenez Graeci Regnos [Z., Rennos) vocant, Riphath Paphlagones, Togorma Phrygas.

VERS. 4, 5.---Filii Jaban Elisa, et Tharsis, Cethim, et Dodanim. Ab his divisae sunt insulae nationum in terris suis, vir secundum linguam suam, et cognitionem, et gentem suam. De Ionibus, id est Graecis, nascuntur Helisei, qui vocantur Aeolides, unde et quinta lingua Graeciae Aeolis appellatur. Denique Tharsis Josephus Cilicias arbitratur. Unde et metropolis civitas eorum Tharsis appellatur Paulo apostolo gloriosa. Cethim Cithii [Z., Scitii,] a quibus hodieque urbs Cypri nominatur. Dodanim, Rhodii. [Col. 0164C] Denique, sicut in Antiquitatum libris invenitur, omnes pene insulas et totius orbis littora, terrasque mari vicinas, a Graecis accolis occupatas usque Oceanum possedere Britannicum, videlicet a Tauro et Amano montibus, ut supra diximus.

VERS. 6.---Filii Cham, Chus et Mesraim, et Fut et Chanaan. Chus hodieque ab Hebraeis Aethiopia nuncupatur, Mesraim, Aegyptus, Fut Libyes, a quo et Mauritaniae fluvius usque in praesens Fut dicitur. Porro Chanaan obtinuit terram quam Judaei deinceps possederunt.

VERS. 7.---Filii Chus: Saba, et Evila, et Sabatha, et Regma, et Sabathaca. Saba, a quo Sabaei, de quibus Virgilius:

[Col. 0164D] . . . Solis est thurea virga Sabaeis.
Evila, Getuli in parte remotioris Africae, eremo cohaerentes. Sabatha, Sabathem, qui nunc Astabari nuncupantur. Regma vero et Sabathaca paulatim antiqua vocabula perdiderunt, et quae nunc pro veteribus habeant, ignoratur.

Filii Saba, et Dadan [Z., filius Saba, Dadan. Vulg., Filii Regma: Saba et Dadan]. Hic Saba per sin litteram scribitur, supra vero per samech, a quo diximus appellatos Sabaeos. Interpretatur ergo Saba Arabia. Nam in septuagesimo primo psalmo, ubi nos habemus: Reges Arabum et Saba munero offerent, in Hebraeo scriptum est: Reges Saba, primum nomen per sin, ut Hieronymus ait, secundum [Col. 0165A] per samech. Dadan quippe gens est Aethiopiae in occidentali plaga.

VERS. 8.---Porro Chus genuit Nemrod. Iste coepit esse potens in terra, et erat robustus venator coram Domino, et reliqua. Nemrod iste arripuit insuetam prius in populos [Z., populis,] tyrannidem, regnavitque in Babylon [Z., Babylone,] quia ab eo ibi confusae sunt linguae turrem aedificantium, et Babel appellata est, quae interpretatur confusio. Regnavit autem et in Arach, hoc est in Edissa, et in Archad, quae nunc dicitur Nibisis [Z., Nobilis. Leg. Nisibis], et in Chalanne, quae postea a Seleuco rege dicta est Seleucia. Qui congrue robustus venator coram Domino dicitur, seu, sicut in quibusdam codicibus invenitur, quod melius nobis videtur, robustus venator [Col. 0165B] contra Dominum, id est hominum terrenorum suppressor et exstinctor. Erigebat ergo [Z., iste igitur erig.] cum suis populis turrem contra Dominum, in qua est impia significata superbia; quoniam dominatio imperantis in lingua est, et ibi est damnata superbia, ut non intelligeretur jubens homini, quae noluit intelligere, ut obediret Deo jubenti. Sic illa conjuratio dissoluta est, cum quisque ab eo quem intelligebat, abscederet, nec se nisi ei cum quo loqui poterat aggregaret, et per linguas divisae sunt gentes dispersaeque per terras. Sequitur:

VERS. 11.---De terra illa egressus est Assur, et aedificavit Niniven, et Roboot civitatem, sicut in quibusdam codicibus invenitur. De hac terra Assyriorum pullulavit imperium, qui ex nomine Nini, Belis filii, [Col. 0165C] Ninum condiderunt, urbem magnam, quam Hebraei appellant Niniven. Quod autem ait, aedificavit Niniven et Roboot civitatem, non putemus duas esse urbes; sed quia Roboot plateae interpretantur, ita legendum est, et aedificavit Niniven et plateas civitatis.

VERS. 13, 14.---At vero Mesraim genuit Ludim, et Anamim [Z., Ananim], et Laabim, Neptuim, et Petrosim, et Cesloim, de quibus egressi sunt Philistiim, et Capturim. Exceptis Laabim, a quibus Libyes postea nominati sunt, qui prius Futei vocabantur, et Cesloim, qui deinceps Philistiim appellati sunt, quos non corrupte Palaestinos dicimus, caeterae gentes sex ignotae sunt, quia bello Aethiopico subversae usque ad oblivionem praetentorum [Z., praeteritorum] nominum. [Col. 0165D] Possederunt autem terram a Gaza usque ad extremos fines Aegypti.

VERS. 15-18.---Chanaan genuit Sidonem primogenitum suum, et Hethaeum, et Gebusaeum, et Amorrhaeum, et Gergesaeum, et Hevaeum, et Aracaeum, Asinaeum, et Aradium, et Samariten, et Amathaeum. De Chanaan primus natus est Sidon [Z., Sidona], a quo urbs Phoeniciae Sidon vocatur. Dein Aracaeus, qui Arcas condidit, oppidum contra Tripolim in radicibus Libani. Aradii sunt qui Aradum insulam possederunt, angusto freto a Phoenicis littore separatam. Samariten, emissa nobilis Syriae Coeles civitas. Amath tam a Syris quam ab Hebraeis, ita ut apud veteres dicta fuerat, appellatur. Hanc Macedones Epiphaniam [Col. 0166A] vocant. Nonnulli Antiochiam ita appellatam putant.

VERS. 19-21.---Et fuit terminus Chananaeorum venientibus a Sidone Geraram usque Gazam, donec egrediaris Sodomam, et Gomorrham, et Adamam, et Seboim, usque Lesam. Caeterae propria nomina retinent. Hoc tantum adnotandum videtur quod Lesa ipsa sit quae nunc Callirhoe dicitur, ubi aquae calidae prorumpentes in mare Mortuum defluunt.

VERS. 22.---Filii Sem: Elam, et Assur, et Arphaxad, et Lud, et Aram. Hi ab Euphrate fluvio partem Asiae usque ad Indicum oceanum tenent. Est autem Elam, a quo Elamitae, principes Persidis. De Assur jam dictum est, quod Ninum urbem condiderit. Arphaxad, a quo Chaldaei, Lud, a quo Lydia. Aram, a quo Syri, [Col. 0166B] quorum metropolis est Damascus.

VERS. 23.---Filii Aram Hus, et Hul, et Gether et Mes. Hus, Trachonitidis et Damasci, conditor, inter Palaestinam et Coele-Syriam tenuit principatum, a quo Septuaginta interpretes in libro Job, ubi in Hebraeo scribitur, terram Hus, regionem Ausitidem transtulerunt. Hul, a quo Armenii. Gether, a quo Arcanii sive Carii. Porro Mes, pro quo Septuaginta interpretes Mosoch dixerunt, hi sunt qui nunc vocantur Maeones.

VERS. 24, 25.---At vero Arphaxad genuit Sala [Z., Sela], et Sala genuit Heber. Et Heber nati sunt duo filii; nomen uni Phaleg et nomen fratris ejus Jectan. Heber, a quo Hebraei, vaticinio quodam filio suo Phaleg nomen imposuit, qui interpretatur divisio, ab [Col. 0166C] eo quod in diebus ejus linguae in Babylone divisae sunt.

VERS. 26, seq.---Jectan genuit Elmodad, et Saleph, et Asarmoth, Jare, et Aduram, et Uzal de Daebal [Z., Dedabal], et Abimalech, Seba, Ophir, Evila, Jobab. Harum gentium posteriora nomina invenire non potui; vel ita vocantur ut primum, vel quae immutata sint, ignoratur. Possederunt autem a Cofene fluvio omnem Indiae regionem quae vocatur Heria.




CAPUT XI.

VERS. 1-4.---Erat autem terra labii unius, et sermonum eorumdem, et reliqua, usque et dixerunt: Venite, faciamus nobis civitatem, et turrem, cujus culmen pertingat ad coelum, etc. Ideo turrem sua superbia [Col. 0166D] construere voluerunt, ut celebrarent nomen suum antequam dividerentur, sicut Scriptura testatur, seu ut explorarent quid esset super coelum, sive, ut quibusdam videtur, ut haberent ubi fugerent, quia putabant iterum cataclysmo mundum deleri sicuti prius. Sed quaeritur utrum credibile sit tantae stultitiae esse homines, ut in coelum altitudinem aedificii cujuslibet exigere se posse putarent? Quia solet superbiam stultitia sequi, et humilitatem sapientia, ideo turris hic superbiae loco posita est, et quia sua stultitia atque superbia alta penetrare studuerunt, ideo confusi sunt. Fecit ergo superbia diversitates linguarum; humilitas Christi congregavit diversitates linguarum, ut quos turris dissociaverat, Ecclesia colligeret; de [Col. 0167A] qua dissolutione superius praelibavimus, ubi de Nembrot mentionem fecimus, qui [Z., quia] ipse quidem auctor hujus turris exstitit, et primo omnium hominibus dominari et regnum dilatare studuit. Solet enim multos movere, an unum opus fuerit turris, et civitatis, vel duo? A multis enim aestimatur arcem esse et civitatis Babyloniae turrem illam. Hujus enim civitatis mirabilem constructionem gentium commendat historia, cujus nimia disponebatur altitudo, quae in campestribus per situm quadratum ab angulo usque ad angulum muri sedecim millia tenuisse passuum, simul per circuitum sexaginta quatuor [Z., sexaginta tres], ut Herodotus historiographus dicit. Aliqui vero turrem unam volunt intelligi, quam praecipuam [Z., praecipue] inter alias erigere moliebantur, [Col. 0167B] quae in altitudine quatuor millia dicitur tenuisse passuum, quod capitolium, ut idem doctor dicit, de lato in angustias coarctatur, ut pondus imminens facilius a latioribus sustentaretur, in qua describunt templa marmorea, aureas statuas, plateas lapideas auroque fulgentes, et multa alia, quae pene videntur incredibilia. Unde ait Scriptura:

VERS. 5.---Descendit autem Dominus ut videret civitatem et turrem quam aedificabant. Nonnulli autem omnes turres illius civitatis dixerunt, quae per numerum singularem ita significatae sunt, ut dicitur millies, et intelliguntur millia millium. Hinc Scriptura subinfert: et cessaverunt aedificare civitatem. Sequitur:

VERS. 7.---Venite igitur et descendamus, et confundamus [Col. 0167C] ibi linguam eorum. Descendere Dei est humanos actus inspicere, vel eorum sensibus propinquare [Z., appropinquare]. Sive descendere dicitur tam ad auxilium quam ad vindictam, quando curam humano generi praestat per obsequia angelorum. Angelis enim qui aderant, ut beatus Gregorius dicit, Dominus ait: Venite, descendamus, et reliqua. Qui ascendunt in eo quod Creatorem conspiciunt, descendunt in eo quod creaturam sese illicitis erigentem examine districtionis premunt. Dicere ergo est: Descendamus et confundamus linguam eorum, in seipso eis hoc quod recte agatur, ostendere, et per vim internae visionis eorum mentibus exhibenda judicia occultis motibus inspirare. Quod vero plurali numero dixit, descendamus, et iterum singulari, [Col. 0167D] confudit Dominus labium universae terrae, distinctione personarum sanctam Trinitatem, et operationis unitatem in majestate divina voluit ostendere, sicut in exordio humanae creationis dictum est: Faciamus ominem ad imaginem et similitudinem nostram; ut trinitas in personis, et unitas in potentia divinitatis esse credatur.

VERS. 9.---Et idcirco vocatum nomen ejus Babel, quia ibi confusum est labium universae terrae, et reliqua. Si Deus requievit ab omnibus operibus suis die septimo, unde subito tanta apparuit diversitas linguarum? Sed sciendum est quia non in hac divisione inguarum novum aliquid condidit Creator, sed dicendi modos et formas in diversis loquelarum generibus [Col. 0168A] divisit. Unde easdem syllabas et ejusdem potestatis litteras aliter conjunctas, a diversis invenimus gentium linguis; saepe etiam et eadem nomina, vel verba aliud aliquid significantia in alia lingua, atque aliud in alia. Ubi dicimus in psalmo: In virga ferrea (Psal. II, 9), in Graeco habetur: en rabdo sidera [ ]. Igitur in Latino sidera non ferrea significat sicut in Graeco, sed astra. Sed notandum est quia illa lingua in sola familia Heber remansit, ex quo Hebraei dicti sunt, in ea parte hominum quae Dei portio permansit, in qua et Christus nasciturus erat. Oportebat enim ut in ea lingua salus mundo primo praedicaretur, per quam primum mors intravit in mundum. Ostendit quoque titulus in cruce Salvatoris scriptus, hanc esse omnium linguarum primam.

[Col. 0168B] VERS. 10.---Hae generationes Sem: Sem centum erat annorum, quando genuit Arphaxad, et reliqua. Idcirco Sem repetit, ut ostenderet Abraham ex semine ejus duxisse originem, quia Hebraeorum consuetudo est ut tantummodo primogenitos nominent.

VERS. 14-28.---Sale quoque genuit Heber, et reliqua, usquequo ait: mortuusque est Aran ante Thare patrem suum in terra nativitatis suae in Ur Chaldaeorum. Heber interpretatur transitor, quod significabat Ecclesiam futuram, quae transiit ab infidelitate ad fidem, a vitiis ad virtutes. Sed requirendum est quid est quod de Aran legitur fratre Abraham; mortuusque est Aran ante Thare patrem suum in Ur Chaldaeorum; Ur enim ignis dicitur. [Col. 0168C] Unde et in Hebraeo legitur: in Ur Chesdi (F. casdim. Z., cesi.), id est: in igne Chaldaeorum. Et Chaldaei ignem colunt pro Deo. Thare vero, ut Chaldaei tradunt (Z., Thare quoque ut Hebraei trad.), cum filiis suis missus est a Chaldaeis in ignem, quia ignem adorare nolebat, in quo igne Aran consumptus est. Et hoc est quod ait mortuum eum esse ante conspectum Thare patris sui, quod in sequentibus plenius dicemus.

VERS. 29.---Duxerunt autem Abram et Nachor uxores. Nomen autem uxoris Abram Sarai, et nomen uxoris Nachor Melcha filia Aran, patris Melchae et patris Jeschae. Jescha ipsa est Sarai. Denique Aran filius Tharae frater Abram, et Nachor duas genuit filias: Melcham, et Sarai cognomento Jescham, e quibus Melcham [Col. 0168D] accepit uxorem Nachor, et Sarai Abram. Necdum quippe inter patruos, et fratrum filios nuptiae fuerant lege prohibitae, quae in primis hominibus etiam inter fratres et sorores initae sunt.




CAPUT XII.

VERS. 1.---Dixit autem Dominus ad Abram: Egredere de terra tua, et de cognatione tua, et de domo patris tui, et reliqua. Quaeritur cur eum praecepit de terra sua egredi, cum ipse de terra nativitatis, id est de terra Chaldaeorum, egressus fuerat cum patre? Nisi, ut quibusdam videtur, haec egressio non ad egressionem corporis pertinet, sed ad egressum mentis, ne illuc voluntatem mentis haberet redeundi unde corporaliter [Col. 0169A] jam exierat. Moraliter ad exemplum illius nobis exeundum est de terra nostra, id est de facultatibus hujus mundi, vel de terreno homine, et de cognatione nostra, de conversatione (Z., nostra, id est, de conv.) et moribus, vitiisque prioribus, quae nobis a nativitate velut consanguinitate conjuncta sunt. Et de domo patris nostri, videlicet de omni memoria mundi hujus, quae domus diaboli dicitur, ut in psalmo: Obliviscere populum tuum et domum patris tui (Psal. XLIV, 14), veluti gentilitati renuntiantes possimus dilatari in terra quam monstrat nobis idem in populo Dei, et in congregatione fidelium, et in terra coelestis repromissionis, cum advenerit tempus introduci. Sed notandum est quia duae repromissiones ad Abraham factae sunt; una, quod [Col. 0169B] terram Chanaam possessurus esset in semine suo, quod significatur ubi dictum est: Vade in terram quam monstravero tibi, etc. Alia vero, longe praestantior, quod pater esset non unius gentis Israeliticae, sed omnium gentium quae fidei ejus vestigia sequuntur, quod his verbis promittitur: Et benedicentur in te omnes gentes. Illi scilicet in semine Abraham benedicentur, qui Abrahae fidem imitantur. Sed juxta historiam ostenditur quod multi in exemplis sanctorum benedictionem consequuntur. Caeterum quod ait: faciamque te in gentem magnam, virtutes ostendit. Magna gens est numerus virtutum. Verumtamen quod dicitur: Egredere de terra tua, etc., in cujusdam dictis ita reperi: Egredere de terra tua, id est de lege naturae, de cognatione vero, [Col. 0169C] de lege litterae; de domo quippe patris, hoc est de lege Novi Testamenti; in terram quam monstravero tibi, id est in coelum, de qua Isaias ait: Oculi tui cernent terram de longe (Isa. XXXIII, 17).

Animadvertendum est quod instabilitas Abrae instabilitatem gentis illius significat (Z., significabat). Gens enim ipsius major futura erat de instabilitate sua quam quando habitavit in terra sua. Ita et Ecclesia de itinere suo, videlicet de carnali habitatione et resurrectione, ut aliquibus videtur, majora praemia habebit.

VERS. 4.---Septuaginta quinque annorum erat Abram cum egrederetur de Charran. Hic indissolubilis nascitur quaestio: si enim Thara, pater Abram, cum esset in regione Chaldaea, septuaginta annorum [Col. 0169D] genuit Abram, et postea in Charan (Petr. semper, Charram) ducentesimo quinto aetatis suae anno mortuus est, quomodo nunc post mortem Tharae Abram exiens de Chara septuaginta quinque annorum fuisse memoratur, cum a nativitate Abram usque ad mortem patris ejus centum triginta quinque annorum fuisse doceantur (Z., doceatur)? Nisi quia vera est illa traditio Hebraeorum, quam supra diximus, quod egressus sit Thara cum filiis suis de igne Chaldaeorum, et quod Abram Babylonio vallatus incendio, quia illud adorare nolebat, Dei sit auxilio liberatus. Unde et Dominus postea ait Ego Dominus, qui eduxi te de Ur Chaldaeorum, et ex illo tempore ei dies vitae et tempus reputatur aetatis, ex quo confessus [Col. 0170A] est Dominum, spernens idola Chaldaeorum. Potest autem fieri ut, quia Scriptura reliquit incertum, ante paucos annos Thara de Chaldaea profectus, venerit in Charran, quam morte obiret, vel certe statim post persecutionem Charran veniret, et ibi diutius sit moratus. Si quis ergo huic solutioni contrarius est, quaerat aliam solutionem, et tunc recte ea quae a nobis dicta sunt, improbabit.

VERS. 5, 6.---Et egressus ut iret in terram Chanaan, et reliqua. Hoc enim in figura Christi, cujus typum tenuit, actum est, qui obediens Patri usque ad mortem pervenit. Quodque dicitur: Pertransivit Abram usque ad locum (Z., lucum) Sichem, et usque ad convallem illustrem, ipsum Christum ostendit per patriarchas et prophetas ad Ecclesiam pervenisse, [Col. 0170B] quae vallis est illustris, videlicet fertilis vel egregia virtutibus, atque in humilitate sita. Unde et congrue subjungitur: Chananaeus autem tunc erat in terra, mundiales videlicet atque gentiles; quanquam super diabolo possit intelligi. Chanaan quoque motus eorum interpretatur.

VERS. 7-9.---Semini tuo dabo terram hanc. Juxta illud Psalmographi [Z. Psalmigraphl]: Postula a me, et dabo tibi gentes, et reliqua (Psal. II, 8), ubi aedificavit altare, unitatem scilicet fidei in Ecclesia. Tetendit igitur tabernaculum suum, ab occidente habens Bethel, et ab oriente Hai. Bethel interpretatur domus Dei. Significat Judaeos, qui aliquando fuerant domus Dei per cognitionem, et quasi in oriente, dum sub lege fuerant, hoc est usque ad adventum Christi, [Col. 0170C] sed [Z., et] propter incredulitatem suam deciderunt ad occidentem non credendo in Christum. Hai interpretatur chaos, id est vorago intransmeabilis. Significat gentes quae in voragine et profunditate peccatorum detinebantur usque ad adventum Christi, quae relicto errore crediderunt in Christum [Z., in Deum], qui est verus Oriens.

VERS. 10-20.---Descenditque Abram in Aegyptum. Christus videlicet in hunc mundum, juxta quod scriptum est: Ecce enim Dominus ascendet super nubem levem, et ingredietur Aegyptum (Isa. XIX),---ut peregrinaretur ibi. Sicut ipse ait in Evangelio: Vulpes foveas habent, et volucres coeli nidos; Filius autem hominis non habet ubi caput reclinet (Matth. VIII, 20). ---Praevaluerat enim fames in terra illa, de qua dicitur: [Col. 0170D] Mittam in vobis famem, non famem panis, neque sitim aquae, sed audiendi verbum Domini (Amos. VIII, 8). Deinde sequitur qualiter Abram descendens in Aegyptum Sarai uxorem sororem suam esse dixit; nec mentitus, quia propinqua erat sanguine, sicut ipse ait. Quam tamen Pharao, rex Aegypti, uxorem volens accipere, sed territus nimis, ubi ejus esse cognovit uxorem, illaesam reddidit. Hic enim innuendum est utrum conveniret Abram, tam sancto viro, ut celaret Sarai uxorem suam esse, et cur non magis poneret in Deo spem suam ne occideretur a rege? Ostenditur itaque in hoc ejus facto quod homo non debet tentare Dominum Deum suum, quando habet quod faciat ex rationabili [Petr., rationali] [Col. 0171A] consilio pro anima sua. Fecit enim quod potuit pro vita sua; quod autem non potuit, illi commisit in quem speravit, cui et pudicitiam conjugis commendavit. Nec eum fides ac spes fefellit. Namque Pharao a Deo territus, multisque propterea malis afflictus, ubi ejus uxorem divinitus didicit, illaesam cum honore reddidit viro suo. Sed movet forte quomodo, cum Sarai a Pharaone rapta fuerit, inviolata permanserit, licet corpus sanctarum mulierum non vis maculat [Z., maculet], sed voluntas et excusare possit [Z., posset] Sarai, quod famis tempore sola regi in peregrinis locis, marito connivente [Z., vivente], resistere nequiverit; tamen potest et aliter foeda necessitas excusari, quod juxta librum Esther quaecunque mulierum placuisset regi apud veteres, [Col. 0171B] sex mensibus ungebatur oleo myrteo, et sex mensibus in pigmentis variis erat, et curationibus feminarum, et tunc demum ingrediebantur ad regem. Itaque ita potest fieri ut Sarai, postquam placuerat regi, dum per annum ejus ad regem praeparatur introitus, et Abrahae multa donaverit, et Pharao postea sit percussus a Domino, illa adhuc intacta ab ejus concubitu permansit. Sequitur:




CAPUT XIII.

VERS. 1-3.---Ascendit ergo Abram de Aegypto, ipse et uxor ejus, et omnia quae habebat, et Lot cum eo ad australem plagam. Erat autem dives valde in possessione argenti et auri; reversusque per iter quo venerat a meridie in Bethel. Pulchre de Aegypto liberatus [Col. 0171C] ascendisse dicitur ad australem plagam, id est ad meridiem; non enim legitur declinasse aliquando ad occidentem. Sed occurrit huic sensui illud quod sequitur, quomodo potuerit exiens de Aegypto fuisse dives valde? Quod solvitur illa Hebraica veritate, in qua scribitur: Abram gravis vehementer. Aegypti enim pondere gravabatur. Et licet videantur esse divitiae pecoris, auri et argenti, tamen si Aegyptiae sint, viro sancto, cujus typum tenuit, graves sunt. Denique non, ut in LXX legitur, abiit unde venerat, in desertum usque Bethel, sed sicut in Hebraeo scriptum est, abiit itinere suo per austrum usque Bethel. Idcirco enim de Aegypto profectus est, ut non desertum ingrederetur, quod cum Aegypto reliquerat, sed per austrum, qui aquiloni contrarius est, veniret ad domum [Col. 0171D] Dei, ubi fuerat tabernaculum ejus inter Bethel et Hai. Igitur Abram in hoc quod ascendit de Aegypto, Dominum ac Redemptorem nostrum significat, qui, ut superius diximus, descendit in Aegyptum, videlicet in hunc mundum, expleto mysterio nostrae redemptionis, ascendit ad Patrem. Unde bene dicitur de Abram quod reversus sit per iter quo venerat in Bethel a meridie; quia ipse unigenitus Filius in suis praedicatoribus in fine saeculi reversurus est ad Judaicam plebem juxta illud: Cum plenitudo temporis subintraverit, tunc omnis Israel salvus fiet (Rom. XI, 25).

VERS. 5-12.---Sed et Lot, qui erat cum Abram, fuerunt greges ovium, et armenta, et tabernacula; nec poterat [Col. 0172A] eos capere terra, et caetera, usquequo ait, divisi sunt alterutrum a fratre suo. Lot, qui interpretatur declinans, significat Judaeos qui non credendo declinaverunt a Deo. Abram, prout saepe descripsimus, Dominum significat. Greges Lot et armenta, plebes et diversa conventicula Judaeorum infidelium interpretantur. Unde et bene dicitur: Et facta est rixa inter pastores gregum Abram et Lot. Per pastores Abram significantur apostoli Christi. Per pastores Lot Sadducaei intelliguntur et Pharisaei, qui multum inter se altercati sunt. Sed in hoc quod ait: Chananaeus autem et Pherezaeus habitabant in terra illa, super immundis spiritibus interpretantur, qui potestatem habebant in Judaeis. Seu etiam Lot significat haereticos, quos cum Christiano populo terra, id est [Col. 0172B] Ecclesia, non capit. Sed pastores Christi et haereticorum seductores, qui pastores se dicunt esse, suis ovibus rixas et contentiones semper excitant in Ecclesia, et ideo dividuntur ab invicem. Recede a me, inquit Abram, obsecro, ad Lot. Si ad sinistram ieris, ego dexteram tenebo; si dexteram elegeris, ego ad sistram pergam. Proprium itaque concedit in hoc Dominus, tanquam Abram arbitrium [Z., om. arbitrium] fratri suo, Judaico videlicet populo, ex quo carnem assumere dignatus est. Denique per dexteram fides vel vita futura, de qua Ecclesia ait: Laeva ejus sub capite meo, et dextera illius amplexabitur me (Cant. II, 6). Per sinistram vita praesens, quam elegerunt Judaei. Unde et dicitur: Elevatis autem Lot oculis vidit omnem circa Jordanis regionem, et reliqua. [Col. 0172C] Aliter. Bene ait: si tu ad sinistram ieris, ego dexteram tenebo, etc.; quia in die judicii multi ex Judaeis credituri erunt in Deum, et multi ex credentibus recessuri. Et hoc est quod ait, ego ad sinistram pergam. Tunc enim Christus tanquam Abram in credentibus, qui videbantur esse ejus membra, ad sinistram declinabit. Si autem ad haereticos referre volueris, tunc adimplebitur hoc quod Scriptura dicit, recede a me, obsecro, quando dicturus est eis: Discedite a me, maledicti, in ignem aeternum (Matth. XXV, 41). Unde consequenter subjungitur, si ad sinistram ieris, ego dexteram tenebo, etc. Per dexteram prosperitatem mundialem, quam haeretici eligunt, interpretantur; per sinistram infidelitatem vel infernum. Quod vero Abram dexteram plagam elegit, fidem, [Col. 0172D] vel regnum sanctorum; quod autem sinistram, confractionem voluntatis, qua in membris suis condescendit his qui in amorem praesentis vitae, quae significatur, ut supra diximus, per sinistram, commemorantur. Unde et Jordanis, ut quidam volunt, in hoc loco doctrinam haereticorum ostendit, a quo irrigabantur universa, quia sic videtur suis, ut bene doctrina ipsorum irrigetur. Quapropter rite [Z., recte] subinfertur, venientibus in Segor. Segor parvula interpretatur, quia illi qui ab haereticis decipiuntur, in magnis videntur esse, sed in exiguitate ac miseria detinentur et ad nihilum tendunt.

VERS. 13.---Homines autem Sodomitae pessimi erant, et peccatores coram Domino nimis. Superflue [Col. 0173A] additum est, coram Domino, sicut in LXX etiam invenitur; siquidem Sodomorum coloni apud homines mali et peccatores erant. Ille autem dicitur in conspectu Dei peccator, qui potest apud homines justus videri, quomodo de Zacharia et Elisabeth in praeconio ponitur, quod fuerint justi ambo in conspectu Dei, et in psalmo dicitur: Non justificabitur in conspectu tuo omnis vivens (Psal. CXLII, 2).

VERS. 14-17.---Dixit ergo Deus ad Abram: Leva oculos tuos, et vide a loco in quo tu nunc es, ad aquilonem, et ad austrum, ad orientem, et ad mare, quia omnem terram quam tu vides, tibi dabo et semini tuo. Si enim terra tantum promittebatur ei, quam tunc in uno loco stans videre potuit per quatuor climata mundi, angusta videtur esse terra repromissionis. [Col. 0173B] Non hoc solum terrae promissum est quam videre potuit. Non enim dictum est: Tantum terrae tibi dabo quantum vides; sed, Tibi dabo terram quam vides, eum et ulterior undique dabatur. Et idcirco subjunxit: Surge et perambula terram in latitudine et longitudine, ut perambulando perveniret ad ea quae oculis uno loco stans videre non posset. Significabatur autem ea terra, quam carnale semen ejus accepturum erat. Nam illud spiritale totius mundi latitudinem possessurum erat. Dum dixit, ad orientem et ad mare, quid dictum est? Solet enim Scriptura sancta, dum de plagis terrae repromissionis loquitur, mare pro occidente ponere, ab eo quod Palaestina regio mare occidentis plagae habeat. Verumtamen, ut quibusdam placet, spiritaliter Christus [Col. 0173C] cum Ecclesia dicitur levare oculos a mundo ad quatuor partes terrae, per quas quatuor Evangelia figurantur, cuique omnis terra datur, ut alibi: Postula a me, et dabo tibi gentes, et caetera (Psal. II, 8). Usque in sempiternum, id est in longitudine temporis.




CAPUT XIV.

VERS. 1-6.---Deinde sequitur qualiter reges gentium percusserunt Raphaim in Astarothcarnaim quoque, et Zozim cum eis, et reliqua. Raphaim gigantes interpretantur; Zozim, terribiles et horrendi; Astaroth civitas, quae usque hodie sic vocatur, significat quod quatuor reges interfecerunt gigantes, et robustos quoque Arabiae; Astarothcarnaim, terram gigantum quamdam in supercilio Sodomorum.

[Col. 0173D] VERS. 7.---Et reversi venerunt ad fontem Mesfat, ipsa est Cades. Fons Mesfat fons est judicii, hoc est Cades; per anticipationem dicitur quod postea sic vocatum est. Significat autem locum apud petram, qui fons judicii nominatur, quia ibi Deus populum judicaverit. Et percusserunt omnem regionem Amalecitarum, et Amorrhaeum sedentem in Assasonthamar. Hoc est oppidum quod nunc vocatur Engaddi, balsami et palmarum fertile, sicut in libris Locorum reperi. Assason autem thamar interpretatur urbs palmarum. Thamar quippe palma dicitur. Sequitur:

VERS. 8, 13.---Et egressi sunt rex Sodomorum, et rex Gomorrhae, rexque Adamae, etc., usquequo ait: Quatuor reges adversus quinque. Vallis autem silvestris [Col. 0174A] habebat puteos bituminis multos. Itaque rex Sodomorum, et Gomorrhae terga verterunt, cecideruntque ibi, et qui remanserunt, fugerunt ad montes, tuleruntque omnem substantiam eorum, nec non et Lot, et substantiam ejus, et reliqua. Notandum est quod Balae, quae et Segor, tradunt Hebraei, quia sicut in alio loco ostenditur Scripturae hanc eamdem esse Salisa, et interpretantur vitulam consternantem, quod scilicet tertio motu terrae absorpta sit, et ex eo tempore quo Sodoma et Gomorrha, Adama, et Seboim divino igni subversae sunt, illa parvula nuncupatur; si quidem Segor transfertur in parvulam. Vallis autem Salinarum, quae et vallis silvestris dicitur, sicut in hoc eodem libro scribitur, in qua fuerunt antea putei bituminis, post Dei iram et sulphuris pluviam [Col. 0174B] in mare Mortuum versa est, quod a Graecis stagnum bituminis appellatur. Idipsum est asphaltum. Mortuum autem appellatur mare, quod nihil recipit generum viventium, neque assuetas aquis aves, tauri camelique fluitent. Denique si Jordanis auctus imbribus pisces illuc influens rapuerit, statim moriuntur et pinguibus aquis subnatant. Lucernam accensam fertur supernatare sine ulla conversione, exstincto demergi lumine, et vas demersum arte, quod bibat, difficile haerere in profundo, omniaque viventia, demersa licet et vehementer illisa, statim resilire. Denique Vespasianum praecepisse natandi ignaros revinctis manibus in profundum dejici, eosque omnes illico supernatasse. Aqua ipsa sterilis et amara, caeterisque aquis obscurior, et quasi adustae [Z., [Col. 0174C] adustam] praeferens similitudinem. Vagari super aquas bituminis glebas certum est atro liquore, quas scaphis appropinquantes colligunt, haerere bitumen, et nequaquam ferro praecidi fertur. Sanguine tantum mulierum menstruo vel urina cedere, utilis ad compagem navium, vel corporibus hominum medendis. Servat adhuc regio speciem poenae. Nascuntur enim poma pulcherrima, quae et edendi cupiditatem exspectantibus generent; si carpas, fatiscunt ac resolvuntur in cinerem, fumumque excitant quasi assidue ardeant. Sane in diebus aestatis immodicus [Z., non modicus] per spatia campi exaestuat vapor, unde et coalescente vitio nimiae siccitatis, atque humi arido [Z., humo arida] corruptior aer miserandas incolis conficit aegritudines. Denique [Col. 0174D] quinque isti reges, allegorice, a quatuor regibus devicti qui venerunt de Babylone, significant quinque sensus corporis, videlicet visum, auditum, gustum, odoratum et tactum. Quatuor reges quatuor vitia principalia intelliguntur, id est cupiditas, gaudium, timor et tristitia. Per haec quatuor vitia expugnavit diabolus non solum Sodomitas, per quos significabantur gentiles, sed etiam et Lot, qui interpretatur declinans, per quem significantur Judaei, qui declinaverunt a rectitudine fidei. Per vallem silvestrem praesentem mundum interpretantur [Z., praesens mundus interpretatur]; per puteos homines in profunditate vitiorum demersos; per bitumen conglutinationem peccatorum, qua sunt uniti in iniquitate.

[Col. 0175A] Potest et aliter intelligi: quatuor reges qui quinque superaverunt, possunt nimirum contraria vitia virtutibus significare: haeresim scilicet, gentilitatem, hypocrisin, avaritiam, quae est idolorum servitus. Quae reges nuncupantur, quia in multo jus regni [Z., regis] exercent. Quinque autem reges qui superantur ab his, quinque sensus possunt intelligi, ut diximus; quia et ipsi reges, quia ex his homo noster exterior regitur, terga vertuntur, donec Abram, pater excelsus, victis quatuor regibus supradictis, spolia revocet, et Lot propinquum suum, declinantem utique a malo, ex eorum potestate eripiat.

Quod autem recedere quinque reges a quatuor dicuntur, significat quod illos maxime persequitur [Col. 0175B] contraria potestas, quos ante in servitutem retinuit. Quod autem in trecentis decem et octo Pater ille excelsus, cui in Oratione Dominica dicimus. Pater noster, significat quod per electos, qui in persecutione virtutum constituti sunt, fundati fide Trinitatis, et habentes plenitudinem Decalogi octava die quae sabbato sequitur, cum Christo resurgentes [a 1Kb] .

VERS. 14.---Quod cum audisset Abram, captum videlicet Lot fratrem suum, numeravit expeditos vernaculos trecentos decem et octo. Expeditos dixit juvenes, ad bellum promptos, et qui non fuerunt uxorati, de quibus in sequentibus dixit, exceptis his, quae comederunt juvenes. Et persecutus est usque Dan. Dan Phoenicis oppidum est, quod nunc Paneas dicitur, ubi unus de fontibus Jordanis oritur, qui dicitur [Col. 0175C] Dan, alter vero Jor. Ex his duobus fontibus, qui haud procul a se distant, in unum rivulum foederatis, Jordanis appellatur, sicut ex duobus fontibus unus fluvius, ita ex nominibus una appellatio creatur [Z., procreatur].

VERS. 18.---Deinde legitur qualiter Abram occurrit Melchisedech rex Salem [Z., regi Salem]. Movere solet quosdam quis fuerit iste Melchisedech, rex Salem, quem Apostolus dicit (Hebr. VII, 3) sine patre et matre, esse? Ideo Apostolus eum dixit absque patre et absque matre esse, quia genealogiam ejus sacra Scriptura non narrat. Verumtamen, ut in cujusdam [Z., quodam] reperi vetusto volumine, tradunt Hebraei non absque patre et matre fuisse; sed quia nomen ejus non commemoratur, nisi quando [Col. 0175D] occurrerit Abram, et nec pater nec mater legitur in divinis Scripturis. Melchi videlicet pater, et Sedech mater. Et inquiunt; quia pater ejus Melchi mortuus fuit, antequam fuisset Melchisedech natus. Item mater ejus Sedech mortua fuit de parturiendo habens in utero Melchisedech, et ex his duobus nominibus Melchisedech filius eorum sit dictus. Propterea, ut Hebraei aiunt, sine patre et matre fuerit, quia mortui fuerunt antequam natus esset. Tradunt etiam hunc, mutato nomine, Sem esse filium Noe, et supputantes annos vitae ipsius, ostendunt eum ad Isaac usque vixisse, omnesque primogenitos pontifices fuisse, hostias Deo immolasse usque ad tempora [Col. 0176A] Aaron, et legis caerimonias, et haec esse primogenita quae vendidit Esau fratri suo Jacob, qui etiam Melchisedech jure de triumphis abnepotis sui decimas accepisset.

Porro Salem ipsam esse volunt quae postea Hierusalem dicebatur. Haec etiam primo Jebus, ut ferunt, postea Salem, deinde Hierusalem, sed postea a Salomone plenius instaurata Jerosolymis est dicta, quasi Hierosolymonia. Caeterum, ut quidam dicunt, Salem non Hierusalem, sed oppidum Satophoim [Z., Socaphoim], quod usque nunc dicitur Salem, et videtur ibi palatium esse Melchisedech. Unde agitur: transivit Jacob in Salem, civitatem regionis Sichem, quae est in terra Chanaan. Inde dicit Joannes evangelista: Erat Joannes baptizans in Ennon [Col. 0176B] juxta Salim, quia multae sunt ibi aquae (Joan. III, 23). Nec differt utrum Salem an Salim dicatur, cum vocalibus in medium perraro utuntur Hebraei, et pro voluntate lectorum ac diversitate regionum eadem verba diversis sonis et accentibus proferunt [Z., proferuntur]. Nos enim opiniones diversorum ponimus; sed prudenti lectori, quid horum verius elegerit, derelinquimus. Sed quantum ad figuram pertinet, iste Melchisedech Christum significat secundum Apostolum, quia Christus sine matre in coelis, sine patre in terris, offerens Deo pro nobis in terris sui corporis panem et sui sanguinis vinum, ad quem dicitur: Tu es sacerdos in aeternum secundum ordinem Melchisedech (Psal. CIX, 4). Quod si quis plenius nosse desiderat, beati Hieronymi et Isidori dicta [Col. 0176C] perlustret. Sequitur:




CAPUT XV.

VERS. 2-4.---Dixitque Abram: Domine Deus, quid dabis mihi? ego vadam absque liberis, et filius procuratoris domus meae iste Damascus Eliezer, et reliqua. Non quasi dubius, an fieret, de promissione Dei, cum ait: Domine Deus, quid dabis mihi? sed quomodo futurum [Z., venturum] esset, exquirens. Sed requirendum est quis fuerit iste Eliezer Damascus, de quo dixit Abram, haeres meus erit? Ille utique fuit filius procuratoris Abrahae, qui postea, ut aiunt Hebraei, Damascum condidit, et nomen civitatis dedit regnumque in ea obtinuit. Attamen notandum, ubi nos habemus, filius procuratoris, nonnulli transtulerunt: filius Masech vernaculi mei. [Col. 0176D] Aquila vero, filius potum dantis domui meae. Theodotion, filius ejus qui super domum meam est, id est villici, qui universa dispensat, et distribuit cibaria familiae; vocaturque Damascus Eliezer. Porro Eliezer Deus meus adjutor interpretatur, qui, ut diximus, Damascum condidit. Sequitur:

VERS. 5, 6.---Suspice coelum, et numera stellas, si potes. Et dixit ei: Sic erit semen tuum. Unde in consequentibus dicit: Sicut stellae coeli, et sicut arena quae est in littore maris. In stellis coeli pauciores, firmiores, clariores intelliguntur; in arena autem maritimi littoris magna multitudo infirmorum atque carnalium.

VERS. 7.---[Col. 0177A] Ego Dominus qui eduxi te de Ur Chaldaeorum. Hoc est quod paulo ante diximus, in Hebraeo haberi, qui eduxi te de Chesdim, id est de incendio Chaldaeorum,

VERS. 8, 9.---At ille ait: Domine Deus, unde scire possum quod possessurus sim eam? Respondens Dominus: Sume, inquit, mihi vaccam triennem, et capram trimam [Cod., trinam], et arietem annorum trium: turturem quoque et columbam. Qui tollens universa haec, divisit ea per medium, et reliqua. Quid igitur in illo mystico signo de posteritate generis sui Abrahae intelligendum erat, vel cur trium annorum animalia illi erant sumenda? vel cur animalia dividit, et volucres non dividit? Trium enim annorum animalia tres temporum articulos designant, [Col. 0177B] quibus populus ad summum honoris culmen adolevit. A temporibus vero patriarchae Abrahae per repromissiones usque ad tempora Moysi conjunctus est Deo; a tempore autem Moysi legislatoris, a Deo legis acceptione, et miraculorum ostensione, triumphis et terrae repromissionis ingressione glorificatus; a temporibus vero David regio honore et templi civitatisque Hierusalem instructione elevatus est. Aries autem regiam et sacerdotalem dignitatem; vacca sub legis littera servientem; capra etiam eumdem populum peccatorem esse designat. Aves vero spiritales et Deo electos praefigurabant. Divisiones namque animalium schismata inter carnales semper esse ostendunt. Ideo vero quod aves non divisit, pax et unitas spiritalium intelligitur. Quod [Col. 0177C] circa vesperam pavor irruit super Abram, terrorem in die judicii, qui separabit ad invicem spiritales et carnales, alios statuens in dexteram, alios in sinistram. Aves vero, quae super cadavera volitant, daemoniacae sunt potestates, quae carnalibus insidere quaerunt, quas devotus doctor sedula admonitione abigere debet.

Intelligitur et aliter iste modus figurae. Per vaccam enim significata est plebs posita sub jugo; per capram criminatrix multitudo gentium; per arietem duces populi gentium. Trium enim annorum animalia tria tempora significant, quia in tertium tempus [Z., tertio tempore] ista divisio facta est, segregatio videlicet fidelium ab infidelibus. Per turturem enim et columbam spiritales et haeredes ex [Col. 0177D] utroque populo regni futuri [Z., regni Dei futuri] praefigurati sunt. Volucres autem descendentes super cadavera immundi sunt spiritus, qui mentibus carnalium semper insidere quaerunt, quos devotus doctor sedula admonitione abigere debet, ut supra ostendimus. Unde et sequitur:

VERS. 10-12.---Et abigebat eas Abram. Quod hoc moraliter intelligi volunt. Saepe corda justorum subortae cogitationes polluunt, et terrenarum rerum delectationibus tangunt; sed dum citius manu sanctae discretionis abiguntur, quasi aves repelluntur, ne cordis faciem caligo tentationis operiat, quae hanc jam ex illicita delectatione tangebat. Nam saepe in ipso orationis nostrae sacrificio importunae cogitationes [Col. 0178A] se ingerunt, quae hoc rapere vel maculare valeant, quod in nobis Deo flentes immolamus. Unde et Abram, cum ad occasum solis sacrificium offerret, insistentes aves pertulit, quas studiose, ne oblatum sacrificium raperent, abegit. Sic nos, dum in ara cordis holocausta Deo offerimus, ab immundis haec volucribus custodimus, ne maligni spiritus et perversae cogitationes rapiant quod mens nostra offerre Domino utiliter poterat.

VERS. 13-17.---Dixitque Dominus ad eum: Scito praenoscens quod peregrinum futurum sit semen tuum in terra non sua, et subjicient eos servituti et affligent quadringentis annis, et reliqua. Non sic accipiendum est tanquam in illa durissima servitute quadringentis annis Dei populus fuerit; sed quia [Col. 0178B] scriptum est: In Isaac vocabitur tibi semen, ex anno nativitatis Isaac usque ad annum egressionis ex Aegypto computantur anni quadringenti quinque. Cum ergo de quadringentis triginta detraxeris viginti quinque, qui sunt a promissione usque ad natum [Z., nativitatem] Isaac, non mirum est si quadragintos et quinque annos summa solida [Z., solidate] quadringentos voluit appellare Scriptura, quae solet tempora ita nuncupare, ut quod de summa perfectionis numeri paululum excrescit, aut infra est, non computetur. Non itaque quod ait, in servitutem redigent eos, et nocebunt illis, ad quadringentos annos referendum est, tanquam per tot annos eos habuerint in servitutem; sed referendi sunt quadringenti anni ad id quod dictum est, peregrinum [Col. 0178C] erit semen tuum in terra non propria. Quia sive in terra Chanaan, sive in Aegypto peregrinum erat illud semen, antequam haereditatem sumerent in terra, ex promissione Dei, quod factum est posteaquam ex Aegypto liberati sunt, ut hyperbaton hic intelligatur, ut ordo verborum sit: Sciendo scies quia peregrinum erit semen tuum in terra non propria quadringentis annis; illud autem interpositum intelligatur, et in servitutem redigent eos, et nocebunt illis, ita ut in quadringentos annos ista interpositio non pertineat. In extrema enim parte summae hujus, hoc est post mortem Joseph, factum est ut in Aegypto populus Dei duram perageret servitutem. Sed quare dictum est de filiis Abram: Quarta progenie revertentur huc? et in Exodo legitur: [Col. 0178D] Quinta generatione ascenderunt filii Israel de terra Aegypti? Replica genealogiam Levi. Levi genuit Cath, Cath genuit Amram, Amram genuit Aaron, Aaron genuit Eleazar, Eleazar genuit Phinees. Cath cum patre suo Levi ingressus est Aegyptum. Rursum Eleazar cum patre suo Aaron egressus est ab Aegypto. A Cath usque ad Eleazar computantur quatuor. Quod autem secundum Exodum quinta generatione egressi sunt filii Israel de terra, tribus tibi Judae ordo numeretur. Juda genuit Phares, Phares genuit Esrom, Esrom genuit Aran, Aran genuit Aminadab, Aminadab genuit Naason, Naason genuit Salmon. Phares cum patre suo Juda ingressus est Aegyptum. Naason princeps Juda in deserto describitur, [Col. 0179A] cujus filius Salmon terram repromissionis introivit. Computa a Phares usque ad Naason, et invenies generationes quinque.

VERS. 18.---Semini tuo dabo terram hanc a flumine Aegypti usque ad flumen Euphratem. De quo flumine Aegypti dixit? Non ergo a flumine magno Aegypti, hoc est, Nilo, sed a parvo, quod dividit inter Aegyptum et Palaestinam [Z., dividit Aegypt. et Pal.], ubi est civitas Rhina curura [Rhinocorura]. Quod vero adjungitur: Cum sol occubuisset, facta est caligo tenebrosa, et apparuit clibanus fumans, et lampas ignis, transiens inter media illa, quae divisa erant, significat post finem saeculi futurum diem judicii, quando per ignem segregabuntur sanctorum populi et iniquorum.




CAPUT XVI.
[Col. 0179B]

Deinde legitur qualiter Abram ad Agar ancillam Aegyptiam ingressus est, et genuit ex ea filium, vocavitque nomen ejus Ismael, de quo dicitur: Hic erit ferus homo: manus ejus contra omnes, et reliqua.

Quomodo defenditur Abram adulterii reus non esse, dum vivente legitima uxore conjunctus sit ancillae suae? Necdum promulgata erat unius uxoris Evangelica lex. Habebat quoque promissionem a Deo multiplicandi [Petr., multiplicati] seminis sui; sed necdum sciebat ex qua uxore, quia postea dictum ei de Sara habere filium. Nam propterea sic propagandi voluntas pia fuit, quia concumbendi voluntas libidinosa non fuit, etiam et Sarai prolem, [Col. 0179C] quam de se habere non potuit, de ancilla habere voluit, consentiebat uterque in facto, quia uterque Sarai sterilem esse sciebat. Sed quomodo manus omnium contra Ismael, vel manus ejus contra omnes? Invenit enim angelus Domini Agar super fontem aquae in deserto ad fontem in via Assur, quae per eremum ducit, quando ad Aegyptum ire festinabat, et vocavit nomen ejus Ismael; quia exaudivit Dominus humilitatem ejus. Ismael interpretatur exauditio Dei. Hic erit ferus homo; manus ejus super omnes, et manus omnium super eum, et contra faciem omnium fratrum suorum habitabit. Significabat autem semen ejus habitaturum in eremo, id est, Saracenos vagos incertisque sedibus, qui universas gentes quibus desertum ex latere jungitur, incursant, [Col. 0179D] et impugnantur ab omnibus. Potest et in loco Judaeorum et haereticorum e regione Ecclesiae tabernacula figentium, ferox et vaga infidelitatis incursio intelligi.

VERS. 13.---Dixitque Agar: Profecto hic vidi posteriora videntis me. Id est angeli, per quae intellecta [Z., intelligitur] est incarnatio Domini, sicut et Moysi dictum est: Posteriora mea videbis.

VERS. 14.---Propterea appellavit puteum illum viventis, et videntis, et reliqua. Hic enim puteus significat gratiam baptismi, sive scientiam Scripturarum. Quicunque enim regenerantur ad vitam, per gratiam baptismatis vivunt et vident gratia Dei illustrati. [Col. 0180A] Quidam codices habent, bibentis et videntis, quia unusquisque quanto magis sorbuerit scientiam Scripturarum bibendo, tanto magis videt intelligendo.




CAPUT XVII.

VERS. 1-14.---Dixitque Dominus ad Abram: Ecce testamentum meum tecum, et eris pater multitudinis gentium, et non vocabitur nomen tuum Abram, sed erit nomen tuum Abraham, quia patrem multarum gentium posui te. Dicunt autem Hebraei quod ex nomine suo Deus, quod apud illos tetragrammum est, id est: Jot, et he, vau, [a 1Kb] e litteram Abrae et Sarae addiderat. Dicebatur enim primum Abram, quod interpretatur pater excelsus, et postea vocatus est Abraham, pater multarum; nam quod gentium non habetur, [Col. 0180B] in nomine subauditur. Nec mirandum quare, cum apud Graecos et quosdam a littera videatur addita, nos e litteram Hebraeam additam dixerimus. Idioma enim linguae est per e quidem scribere, sed per a legere; sicut e contra per a scribere et per e legere.

VERS. 15.---Et dixit Deus ad Abraham: Sarai uxor tua, non vocabis eam Sarai, sed Sara erit nomen ejus. Erant qui putant primum Saram, per unum r scriptum fuisse, et postea ei alterum r additum, quia r apud Graecos centenarius numerus est. Sari igitur primum vocatum est per sin, res, jod; sublato jod, id est i elemento, addita est e, quae per a legitur, et vocata est Sara. Causa autem nominis mutati haec est, quod antea dicebatur, princeps mea, [Col. 0180C] unius tantummodo domus materfamiliae; postea vero dicitur absolute princeps. Sed notandum est quia de vocabulo istius nominis Sarae diversi diverse legunt. Nonnulli Sari prius vocatam, et postmodum Saram dicunt, eo quod per sin, res, et jod, sicut supra descripsimus, beato Hieronymo propalante, apud Hebraeos describatur, quasi sine uno r, quia non dicit duo res, sed unum; et ideo legendum putant Sari, atque post mutationem Saram. Unde existimant, si ita fuerit, antiquam [Z. om. antiquam] permansisse consuetudinem in Ecclesia, ut Sarra vitio scriptorum unum r additum diceretur, quod et in authenticis libris semper ita scriptum reperies. Hinc est etiam quod sedulus poeta in carmine Paschali [Col. 0180D] ait:

Saucia jam vetulae marcebant viscera Sarrae.
At vero nonnulli Sarai, sicut in vetustissimis invenies tomis, non tantum Sari pronuntiare contendunt, et addita littera e, quae per a legitur, postmodum Saraam nominatam autumant; quia inquiunt, sicut Abrahae una littera, ita Sarae est altera addita, prout supra ostenditur. Unde siquidem ferunt quod Pater Albinus in Bibliotheca quam Carolo principi correxit, quod nos etiam oculis diligenter inibi inspeximus, emendare curavit, videlicet sine uno r Saraam, et duo a; et in nostris quibusdam voluminibus ita legitur, quod et nos similiter legendum putamus. [Col. 0181A] Verumtamen prudentis lectoris arbitrio derelinquimus quid horum magis placuerit, quoniam potius alieno sensui cedere quam contentionibus volumus deservire. Dixitque ad Abraham: Et tu ergo custodies pactum, et reliqua usquequo ait: Circumcidetur ex vobis omne masculinnm, et circumcidetur infans octo dierum. Quare Abraham circumcisionem accepit? idcirco Abrahae circumcisio commendata est, ut sub lege esset, sicut et Adam, ne de ligno manducaret, ut probaretur si compleret hoc an non. Credens enim filium se habiturum, per cujus generationem omnibus gentibus benedictio futura esset, et in cujus nepotibus castitatis et sobrietatis unum mansisset exemplar, unde et in ea parte corporis signum fidei accepit, unde filius fidei, non carnis, nasciturus [Col. 0181B] erat, nec truncata corporis parte deformior, sed fidei in Deum signo gloriosior. Igitur pro Deo aliquid perdere lucrum est, non damnum. Ita Abraham fidei suae signum accipiens, non deformatus est, sed melioratus. Si enim Adam pactum Dei custodisset, non Abraham hoc pactum accepisset. Sed quia ille in hoc membro culpam inobedientiae primo agnovit, decuit ut iste in hoc membro signum obedientiae seeundo accepisset, ut ostenderetur obedientes quandoque generasse filios ad vitam, dum olim praevaricatores generarunt ad mortem. Unde etiam sciendum est quia religio et ritus circumcisionis, quae a beato patriarcha sumpsit exordium, multiformis erat et typos gerebat rerum futurarum. Nam erat signaculum fidei Abrahae et semini ejus, et indicium castigandi [Col. 0181C] eos qui ad hoc semen et hanc fidem pertinerent ab omni inquinamento carnis et spiritus, et prophetia nascituri de hoc semine Salvatoris, qui nos et in praesenti per baptismum ab omni mortiferae actionis pollutione mundaret, et in futuro per resurrectionem ab universa mortis ipsius corruptione in perpetuum liberaret, et praecipue donum remissionis, quod solveret a peccato praevaricationis Adae, per hanc id temporis ministrari eidem gratiae legisque latori complacuit. Qui enim nunc dicit: Nisi quis renatus fuerit ex aqua et Spiritu sancto, non potest introire in regnum Dei (Joan. III, 3), ipse tunc dicebat: Masculus cujus praeputii caro circumcisa non fuerit, peribit anima illa de populo suo, quia pactum meum irritum fecit. Non pactum utique circumcisionis, quod non infans, qui [Col. 0181D] discernere necdum valuit, sed majores, qui id servare noverant, poterant, debuerant, irritum fecerunt, verum pactum, quod cum primo homine Deus iniit, omnis qui vel unius diei vitam gessit in terra, praevaricasse convincitur atque ideo remedio salutis aliquo opus habere non ignoratur.

VERS. 16-19.---Deinde sequitur qualiter Abrahae repromittitur filius, de quo ei dicitur: Eritque in nationes, et reges populorum orientur ex eo. Cecidit Abraham in faciem, et risit dicens in corde suo: Putasne, centenario nascetur filius, et caetera, usquequo ait, et vocabis nomen ejus Isaac. Quaeritur quomodo dictum sit ad Abraham de filio ejus: Et nationes et reges gentium ex illo erunt? quia non provenit secundum regna [Col. 0182A] terrena, sed secundum Ecclesiam debet accipi. An propter Esau etiam dicit, quia de eo ad litteram contigit adimpletum? Sed sciendum est quia non dubitandi animo dixit: Putasne, centenario nascetur filius, et reliqua. Non enim haec verba dubitantis diffidentiam ostendunt, sed admirantis gaudium. Ideo pro gaudio ridentis Abrahae filius dicebatur Isaac. Nam risus iste in bono accipi debet, ut in Evangelio: Beati qui lugent nunc quoniam ipsi ridebunt (Matth. V, 5). Isaac enim interpretatur risus. Non enim pro risu Saraae dictus est Isaac, sicut aliqui existimant, sed pro risu Abrahae, quod et nos probamus. Postquam autem risit Abraham, et vocatus est Isaac, postea et risisse legimus Saraam. Inde est etiam quod in consequentibus-Saraam ridentem redarguit [Col. 0182B] Dominus, cum et Abraham riserit, et eum non redarguerit, quia illius videlicet risus admirationis et laetitiae fuit, Saraae autem dubitationis et diffidentiae, quod ab illo dijudicari potuit, qui corda hominum novit. Unde haec eadem Saraa ridens corripitur, correpta protinus fecundatur, et contra spem ex divina promissione accepit quod habituram se ex humana ratione dubitavit. Caeterum hic notandum est quia in Veteri Testamento quatuor propriis nominibus nominati sunt antequam nascerentur; Ismael videlicet et Isaac, Salomon et Josias, certis quibusdam ex causis. Quoties enim hominibus a Deo vel imponitur nomen, vel mutatur, singularis meriti indicium datur, magnos esse futuros, sicut Abraham, quia pater multarum gentium erat futurus, Abraham [Col. 0182C] est vocatus. Sic Jacob, quia Deum vidit, Israel appellari meruit. Sic Josias rex ob eximiae virtutis culmen nominatus est a Deo multo antequam natus est. Sic de caeteris sentiendum intellige. Sequitur:




CAPUT XVIII.

VERS. 1, 2.---Cumque elevasset oculos Abraham, sedens in convalle Mambre, vidit tres viros. Quibus tribus, sicut uni, locutus est. Unde quaeritur, cum tres essent, quomodo singulariter Dominum appellat dicens: Domine, si inveni gratiam ante te, ne transeas servum tuum? An intelligebat unum ex eis Dominum, et alios angelos, an potius Dominum in angelis sentiens? Igitur intelligendum est quia in angelis Dominum sentiens, Domino potius quam angelis [Col. 0182D] loqui elegit. Aliquando imaginibus et ante corporeos oculos ad tempus ex aere assumptis per angelos loquitur Deus, sicut nunc Abraham, qui non solum tres viros videre potuit, sed etiam habitaculo terreno suscipere, eorum usibus etiam cibos adhibere. Nisi enim angeli, cum quaedam nobis in terra nuntiant, ad tempus in aere corpus assumerent, exterioribus profecto nostris obtutibus non apparerent, nec cibos cum Abraham sumerent, nisi propter nos solidum aliquid ex coelesti elemento gestarent. Nec mirum quod illic ipsi qui suscepti sunt, modo angeli, modo Dominus [Z., dominationes] vocantur, quia angelorum vocabulo exprimuntur qui exterius ministrabant; et appellatione Domini [Col. 0183A] ostenditur, qui eis interius praeerat, ut per hoc praesidentis imperium et per illud claresceret officium ministrantium.

Spiritaliter per hos tres viros volunt intelligi quidam Dominum nostrum, et Moysen, et Eliam. Quidam Patrem, et Filium, et Spiritum sanctum, sicut in sequentibus legitur: Cum deduceret eos Abraham, unus remansit cum eo, et duo missi sunt Sodomam. Unde per unum qui remansit [Z. addit cum eo], volunt intelligi Patrem; per duos qui missi sunt, Filium, Spiritum sanctum, qui frequenter leguntur missi a Patre.

Fervor quoque diei et cursus Abrahae desiderium sanctorum significat qui desiderabant adventum Christi, sicut Simeon, et multi alii, de quibus Dominus [Col. 0183B] apostolis ait: Multi prophetae et reges voluerunt videre quae videtis, et reliqua (Luc. X, 24). Moraliter, quid per hunc nobis cursum Abrahae innuitur, nisi quia videlicet ut vir ac dominus domus, spiritalis noster scilicet intellectus debet in cogitatione Trinitatis claustra carnis excedere, et quasi habitationis infimae januam exire? Cura autem carnis, ut femina, foras non appareat, et videri jactanter erubescat; ut quasi post tergum viri sub discretione spiritus solis necessariis intenta, nequaquam sciat procaciter detegi, sed verecunde moderari. Cui tamen saepe cum dicitur ut de se minime praesumat, et totam se in divinae spei fiduciam transferat, despicit, et cessante studio adesse sibi vitae subsidia posse diffidit. Unde et haec eadem Saraa promissiones Dei audiens [Col. 0183C] ridet, sed ridens corripitur, correpta autem protinus fecundatur, et quae juventute vigens fecundari non potuit, annis fracta senilibus utero marcente [Z., marcescente] concepit. Quia cum cura carnis sui confidentiam habere desiderat, contra spem ex divina promissione accipit quod habituram se ex humana ratione dubitavit. Unde bene Isaac, id est risus, dicitur qui generatur, quia dum supernam spei fiduciam concipit, quid mens nostra aliud quam gaudium parit?

VERS. 10.---Revertens veniam ad te tempore isto, et caetera. Id est, revertar ad te in tempore vitae. Quasi dixerit, humano more loquens: Si vixero, si fuerit vita comitata. Tradunt namque medici nonnulli quod cujus corpus viri secundum hoc cum [Col. 0183D] jam deficit, ut cum femina provectioris aetatis, quamvis adhuc menstrua patiatur, generare non possit, de juvencula potest. Et rursus mulier quae tam provectae aetatis est, quamvis adhuc menstrua fluant, et de seniore parere non possit, de juvene potest. Unde movet etiam quosdam quomodo cum esset Abraham prope mediae aetatis, secundum quam homines tunc vivebant, et postea filios de Cethura fecerit, dicatur ab Apostolo (Rom. IV, 19), corpore emortuo, et pro miraculo, quia genuit, praedicetur? Sed secundum hoc emortuum dixit, quod jam de provectioris aetatis muliere generare non posset. Si enim, quod ait Apostolus, corpus emortuum verbo quis promat, quia dixit emortuum, jam ergo nec [Col. 0184A] animam habuisse, sed cadaver fuisse intelligi debet.

VERS. 20-26.---Dixitque Dominus: Clamor Sodomorum et Gomorrhae multiplicatus est, et peccatum eorum aggravatum est nimis. Descendam, et videbo utrum clamorem qui venit ad me, opere compleverint. Quis est clamor Sodomorum? vel quid est quod Dominus dixit, descendam, et videbo utrum clamorem qui venit ad me, opere compleverint? Peccatum cum voce est culpa in actione; peccatum vero etiam cum clamore et culpa cum libertate et jactantia. Quod autem dixit, descendam et videbo, et caetera ejusmodi, omnipotens itaque Dominus, et omnia sciens, cur ante probationem quasi dubitat, nisi ut gravitatis nobis exemplum proponat, ne mala hominum ante [Col. 0184B] praesumamus credere quam probare? Et ecce per angelos ad cognoscenda mala descendit, et mox facinorosos percutit, atque ille patiens, ille mitis, ille de quo scriptum est: Tu autem, Domine, cum tranquillitate judicas (Sap. XII, 1), ille de quo rursum scriptum est: Dominus patiens est, cum tanto crimine involutos inveniens, quasi patientiam praetermisit, et diem extremi judicii exspectare ad vindictam noluit, sed eos igne judicii ante diem judicii praevenit! Ecce malum et quasi cum difficultate credidit, cum audit; et tunc sine tarditate percussit, cum verum cognoscendo reperit! Ut nobis videlicet daret exemplum, quia majora crimina et tarde credenda sunt cum audiuntur, et citius punienda cum veraciter agnoscuntur.

VERS. 27.---[Col. 0184C] Dixitque Abraham: Quia semel coepi, loquar ad Dominum meum, cum sim pulvis et cinis, et reliqua usquequo ait: non delebo propter decem. Quare Abraham se pulverem dixit esse et cinerem, dum tantas promissiones accepit a Deo? Sublimitatem promissionum humilitatis temperavit subjectione. Aperte enim intelligitur in quo loco se posuerat, qui pulverem se esse ac cinerem etiam dum cum Deo loqueretur, aestimabat. Si igitur se ita despicit, qui usque ad honorem divinae collocutionis ascendit, sollicita intentione pensandum est qua poena illi feriendi sint, qui ad summam non proficiunt, et tamen de minimis extolluntur.

Quaeri solet utrum quod de Sodomis dixit Deus, non se perdere locum, si invenirentur illic vel decem [Col. 0184D] justi, speciali quadam sententia de illa civitate, an de omnibus intelligendum sit generaliter parcere Deum loco in quocunque vel decem justi fuerint? Non est necesse ut hoc de omni loco accipere compellamur. Verumtamen de Sodomis potuit sic dici; quia sciebat Deus ibi non esse vel decem, et ideo sic respondebatur Abrahae, ut significaretur, nec tot ibi posse inveniri, ad exagerationem iniquitatis illorum [Z., inveniri ad excusationem iniq. ill.]. Sed sciendum est quia, quantum ad allegoriam pertinet, per quinquaginta significantur poenitentes, per quinque quadraginta hi qui per quatuor Evangelia gradiuntur, et per quinque sensus corporis abstinent se a malo et faciunt bonum. Per viginti vero, qui utriusque Testamenti [Col. 0185A] scientiam atque observantiam habent. Per triginta quoque illi designantur qui in fide consistunt sanctae Trinitatis vel in spe futurae beatitudinis. In denario autem numero, qui sub mysterio sanctae crucis se humiliter subdunt, et in dilectione Dei et proximi, quae in Decalogo continetur, perfecti reperiuntur. Sequitur:




CAPUT XIX.

VERS. 1, 2.---Venerunt duo angeli Sodomam vespere, sedente Lot in foribus civitatis, et caetera. Quare Abraham in tribus viris, si Deum intellexit, vel angelos, et iterum Lot in duobus eos humano cibo vesci putabat? Fortasse prius esse homines arbitrati sunt; in quibus Deum loqui intellexerunt, quibusdam divinae majestatis existentibus et apparentibus [Col. 0185B] signis, postea fuisse angelos cognoverunt, cum eis videntibus in coelum issent.

VERS. 3-7.---Compulit illos oppido ut diverterent ad eum. et reliqua usque: vallaverunt domum a puero usque ad senem. Hinc considerandum est quanta sit virtus hospitalitatis. Ideo angeli quasi hospites coacti domum Lot introisse dicuntur, ut tentata esset charitas Lot, probata et remunerata, ut ostenderetur quantum esset hospitalitatis bonum. Hospitalem vero domum angeli ingressi sunt ad liberandum hospitem suum. Clausas etiam domus hospitibus ignis ingressus est ad perdendos peccatores in eis. Idcirco hospites non sunt evitandi, sed ultro invitandi. Bene enim senes cum pueris cucurrerunt ad scelus, quia [Col. 0185C] scriptum proverbium est: Adolescens juxta vias suas, etiam cum senuerit, non recedet ab eis (Prov. XXII, 6).

VERS. 8-9.---Habeo duas filias quae necdum cognoverunt virum; educam eas ad vos, et abutimini eis, et caetera. Quomodo Lot justus dicatur, si filias suas ad tam nefas scelus tradere voluit, nisi quia scelestius ad comparationem judicavit peccatum quod agitur contra naturam quam quod admittitur naturaliter?

VERS. 10-18.---Clauseruntque ostium viri, et eos qui erant foris percusserunt caecitate, etc.

Graeci habent, aorosia [aorasia], quod magis dici potest, avidentia, quae faciat non videre, non omnia, sed quod opus non est. Hac enim aorosia et illi percussi sunt, qui quaerebant Eliseum. Moraliter vero, quid est quod, malis adversantibus, intra domum [Col. 0185D] Lot reducitur et munitur, nisi quod justus quisque, dum pravorum insidias sustinet, ad mentem revertitur et imperterritus manet? Sodomitae autem viri in domo Lot invenire ostium nequeunt, quia corruptores mentium contra vitam justi nullum accusationis aditum deprehendunt. Percussi enim caecitate quasi domum circumeunt, qui invidentes facta dictaque perscrutantur. Sed quia eis de vita justi fortis undique ac laudabilis actio obviat, errantes nil aliud quam parietem palpant.

VERS. 19-25.---Dixitque Lot ad eos: Nec possum in monte salvari, ne forte apprehendat me malum et moriar. Est civitas haec, ad quam possum fugere parva, et salvabor in ea, et reliqua usquequo, pluit Dominus [Col. 0186A] super Sodomam et Gomorrham sulphur et ignem de coelo a Domino, et subvertit omnem regionem. Quaeritur quare Lot, cum jussus esset ad montem fugere, Segor praetulerit, ut ibi salvaretur, et rursum de Segor ad montem migrasse? Tradunt Hebraei quod Segor, frequenter terraemotu subruta, Bale primum et postea Sallisa appellata sit, timuitque Lot dicens: Si cum caeterae adhuc urbes starent, ista saepe subversa est, quanto magis nunc in communi ruina non poterit liberari! Et hanc occasionem infidelitatis etiam in filias coitus dedisse principium. Qui enim caeteras viderat subrui civitates, et hanc stare, seque Dei auxilio abreptum [Z., subreptum], utique de eo quod sibi concessum audierat, ambigere non debuit. Si judicium Dei justum est, quare infantes in Sodomis [Col. 0186B] simul cum parentibus cremati sunt? Ut nimis impium facinus Sodomitarum possit adverti. Peccatum enim eorum advenit usque ad necem filiorum, ne de origine illorum signum aliquod remaneret. Nonne provisum est illis, ne diu viventes exempla sequerentur patrum, et levius in futuro cruciarentur, vel omnino non, in aliena causa occisi? Parentes enim tam pro se quam pro eis rei sunt. Ergo mors filiorum crimen est parentum, et ideo futuri sunt accusatores parentum. Est qualecunque beneficium, reum non esse, qui gloriosus non est. Prodest pauperem non esse, qui rex esse non potest.

Moraliter ardentem Sodomam fugere est illicita carnis incendia declinare. Altitudo vero montium est munditia continentium. Vel certe quasi in monte [Col. 0186C] sunt, qui etiam carnali copulae inhaerent, sed tamen extra suscipiendae prolis admistionem debitam nulla carnis voluptate solvuntur. In monte quippe stare est fructum propaginis in carne non quaerere; in monte stare est carnaliter non adhaerere. Sed quia multi sunt qui scelera quidem carnis deserunt, nec tamen in conjugio positi usus solummodo debiti jura conservent, exiit quidem Lot Sodoma, sed tamen mox ad montana non pervenit, quia jam damnabilis vita relinquitur, sed adhuc celsitudo conjugalis continentiae subtiliter non tenetur. Est vero in medio Segor civitas, quae fugientem salvet et infirmum; quia videlicet cum sibi per incontinentiam miscentur conjuges, et lapsus scelerum fugiunt, et tamen venia salvantur. Quasi parvam quippe civitatem inveniunt, [Col. 0186D] in qua ab ignibus defendantur; quia conjugalis haec vita non quidem in virtutibus mira est, sed tamen a suppliciis secura. Unde idem Lot ad angelum dicit: Est civitas haec juxta ad quam possum fugere, parva, et salvabor in ea. Nunquid non modica est, et vivet in ea anima mea? Juxta igitur dicitur, et tamen ad salutem tuta perhibetur; quia conjugalis vita nec a mundo longe divisa est, nec tamen a gaudio salutis aliena. Sed tunc in actione hac vitam suam conjuges quasi in parva civitate custodiunt, quando pro se assiduis deprecationibus intercedunt. Unde et recte per angelum ad eumdem Lot dicitur: Ecce etiam in hoc suscepi preces tuas, ut non subvertam urbem pro qua locutus es. Quia videlicet [Col. 0187A] cum Deo deprecatio funditur, nequaquam tais conjugii vita damnatur. De qua precatione quoque Paulus admonet, dicens: Nolite fraudare invicem, nisi forte ex consensu ad tempus, ut vacetis orationi (I Cor. VII, 5). Quid in sulphure nisi fetor carnis, et quid per ignem nisi ardor desiderii carnalis exprimitur? Cum ergo habitantium Sodomis vel Gomorrhae carnis scelera punire Dominus decrevisset, in ipsa qualitate ultionis notavit maculam criminis. Sulphur quippe fetorem habet, et ignis ardorem. Qui itaque perversa desideria et carnis fetore arserant [Z., fetori adhaeserant], dignum fuit ut simul sulphure perirent, quatenus ex justa poena discerent ex injusto desiderio quod fecissent.

Quare diebus Noe peccatum mundi aqua ulciscitur, [Col. 0187B] hoc vero Sodomitarum igne punitur? Quia illud naturale libidinis cum feminis fuit peccatum, quasi leviori elemento damnatur; hoc vero contra naturam cum viris libidinis peccatum acrioris elementi vindicatur incendio, et illic terra [Z., illic vero ter.] aquis abluta revirescit, hic flammis cremata, aeterna sterilitate arescit.

Quaeritur, de coelo quare vindicta esset super habitatores impios civitatum illarum? Quia clamor peccantium in coelum ascendisse dicitur, idcirco de coelo puniendi erant. Cur sulphureo igne puniebantur? Ut putidissimus libidinis ardor putidissimo flammarum ardore puniretur.

VERS. 26-29.---Respiciensque uxor ejus post se versa est in statuam salis. Cur autem uxor Lot in [Col. 0187C] statuam salis versa est? Ad condimentum fidelium, quia punitio impii eruditio est justi.

VERS. 30.---Ascenditque Lot de Segor, et mansit in monte, duae quoque filiae cum eo. Timuerat manere in Segor, usquequo ait, conceperunt ergo duae filiae Lot de patre suo. Quo enim consilio filiae Lot, dum [Z., om. dum] concubitum patris petierunt, vel ab incestu purgari possunt, dum hoc scientes fecerunt, ille vero quasi nesciens? Videtur [Z., dicunt] namque filias Lot didicisse quaedam de consummatione mundi, quae immineret per ignem, sed tanquam [Z., nec tamen] puellae intelligere perfecte quae didicerant, nescierunt quod Sodomitis igne vastatis multum adhuc spatium integrum resideret in mundo. Suspicatae sunt tale aliquid factum quale in temporibus audierant [Col. 0187D] Noe, et ob reparandam mortalium posteritatem solas se esse cum parente servatas. Recuperandi igitur, humani generis desiderium sumunt, atque restaurandi saeculi ex sese dandum opinantur exordium; et quamvis grande eis crimen videretur furari concubitum patris, gravior tamen eis videbatur impietas, si humanae, ut putabant, posteritatis spem servata castitate delerent. Propter hoc ergo consilium ineunt, minori, ut arbitror, culpa, [Z., addit argumentoque majore] patris moestitiam vel rigorem vino molliunt, et resolvunt, singulis ingressae noctibus, singulae suscipiunt ab ignorante conceptum; ultra non repetunt [Z., nec ultra rep.] nec requirunt. Ubi hic libidinis culpa? Ubi incesti crimen arguitur? [Col. 0188A] Quomodo dabitur vitio, quod non iteratur in facto? si Lot quasi incestus in hoc facto culpandus est, an non culpandus est quidem in hoc facto Lot, quantum ebrietatis ignorantia meretur? Nam et hanc lex aeterna condemnat, quae cibum et potum non nisi ad salutem corporis sumere mandat. Et hic diligentius intendendum est quantum sit ebrietatis malum, et valde timendum illis quibus hoc malum in usu est non in crimine. Ebrietas decipit, quem Sodoma non decepit. Uritur ille flammis mulierum, quem sulphurea flamma non ussit. Erat ergo Lot arte, non voluntate deceptus. Ideo medius quidem inter peccatores et justos, quippe qui ex Abrahae quidem cognatione descenderat, in Sodomis tamen habitaverat. Nam et hoc, quod evadit ex Sodomis, sicut Scriptura [Col. 0188B] indicat, magis ad honorem Abrahae quam ad meritum pertinet Lot.

Fugit itaque Lot a Sodoma, etc. Lot itaque figuram habuisse legis, hujus uxorem illum populum ponimus, qui de Aegypto profectus, et de mari Rubro ac persecutione Pharaonis, tanquam de Sodomiticis ignibus, liberatus, rursum carnes et ollas Aegypti, et cepas cucumerosque desiderans retro respexit, et cecidit in deserto, factusque est etiam concupiscentiae memoria in eremo. Ibi ergo lex primum illum populum tanquam Lot retro respicientem perdidit, ac reliquit uxorem. Inde veniens Lot habitat in Segor, de qua dicit: Civitas haec parva, et salvabo animam meam in ipsa. Ergo quantum ad legem pertinet, civitas pusilla et non pusilla dicitur. [Col. 0188C] Civitas enim a conversatione multorum est dicta pro eo quod plurimorum in unum contineat vitas. Hi ergo qui secundum litteram legis vivunt, parvam habent conversationem. Nihil enim grande est sabbata et neomenias, circumcisionem carnis et ciborum distinctiones observare carnaliter, spiritaliter vero intelligentibus non est pusilla, sed magna.

Ascendit ergo Lot post haec in montem, et habitabat in spelunca, ipse et duae filiae ejus. Et lex ascendisse putanda est, quod ei per Hierusalem templum constructum accessit ornatus, cum facta est quidem domus Dei domus orationis; mali autem habitatores fecerunt eam speluncam latronum. Duas filias Lot evidenter propheta describit dicens Oollam et Oolibam duas sorores esse, et esse quidem Oolam [Col. 0188D] Judam, et Oolibam esse Samariam (Ezech. IV, 4). Istae sapientes patrem, et somnum ei inducentes [Z., patrique som. induc.], id est, tegentes et obruentes ejus spiritalem sensum, solam ex eo carnis intelligentiam trahunt, et inde concipiunt, inde generant filios tales quos nec sentit nec agnoscit pater. Talis quoque posteritas non intret in Ecclesiam Dei. Ammonitae, inquit, et Moabitae non introibunt in Ecclesiam Domini usque in tertiam et quartam progeniem et usque in saeculum (Lev. XXIII, 3), designans quod carnalis generatio legis non intret in Ecclesiam Christi [Z., Dei], nec per tertiam generationem per Trinitatem, nec per quartam per Evangelium, nec in saeculum.

[Col. 0189A] Moraliter vero Lot significat rationabilem sensum, et virilem animum eorum qui arcem contemplationis arripere conantur: uxor autem, quae retro respicit, carnem concupiscentiis deditam; duae filiae ejus, duo principalia vitia, superbiam videlicet et vanam gloriam. Observandum est autem forte cum quis effugerit flammam mundi, et incendia carnis evaserit, etiam cum parvam Segor, id est actualem vitam, quae est civilis, supergressus fuerit, et ad altitudinem scientiae et contemplationis velut ad montem ascenderit, ne insidientur ei duae filiae, superbia scilicet et vana gloria; quae idcirco filiae dicuntur quia non extrinsecus, sed de nobis oriuntur, et in spelunca pectoris insidiantur, ut de nobis dormientibus, neque sentientibus, generare possint filios, sensus [Col. 0189B] utique et actus reprobos. Sunt enim nonnulli qui arcem contemplationis arripiunt; sed dum has secum duas filias ducunt, quodammodo inebriantur ab eis; quia ita mente alienantur a Deo, ut quoscunque filios genuerint, id est, quaecunque opera exercuerint, non per ea in Ecclesiam Domini intrant, sicut Moabitae et Ammonitae videlicet neque per tertiam, neque per quartam generationem; quia non eis proderit notitia Trinitatis neque intelligentia evangelicae praedicationis. Sequitur:




CAPUT XX.

VERS. 1.---Profectus inde Abraham in terram australem habitavit inter Cades et Sur, et peregrinatus est in Geraris. Cades solitudo est ubi fons judicii est, [Col. 0189C] et Cades Barne in deserto, quae conjungitur civitati Petrae in Arabia, ubi occubuit Maria, et Moyses rupe percussa aquam sitienti populo dedit. Monstratur ibidem usque ad praesens, ut beatus Hieronymus ait, sepulcrum Mariae sororis Aaron. Sed et principes Amalech et Codor Lahomor ibi caesi sunt, et interpretatur sancta vel sanctificans, et dicta est fons judicii per anticipationem, sicut supra descripsimus, quia postea sic vocatus est locus ille ubi Moyses judicavit populum Domini. Sur vero solitudo similiter est. Geraris vero, sive Gerara, ut alibi reperi, ex cujus nomine Gerantia vocatur regio trans Daroma (erat enim olim terminus Chananaeorum ad australem plagam), est civitas metropolis Palaestinae, et [Col. 0189D] fuit Scriptura hic testante inter Cades et Sur, hoc est inter duas solitudines, quarum una Aegypto jungitur, ad quam populus trans fretum Rubri maris pervenit; altera vero Cades usque ad Saracenorum eremum extenditur, ibique peregrinatus est Abraham.

VERS. 2-11.---Dixitque de Saraa uxore sua: Soror mea est. Misit ergo Abimelech, rex Gerarae, et tulit eam, et reliqua usquequo ait: quid fecisti nobis? quid peccavimus in te, quia induxisti super me et super regnum meum peccatum grande? Cur Abraham sororem suam secundo esse dixit? Quia ex priori Pharaonis correptione certus de Dei defensione, quod violari non potuit, incertus de sua vita, an illorum evaderet manus. Et miranda est Saraae pulchritudinis [Col. 0190A] forma, quae in tanta aetate tantum amari poterat, ut vir suus propter ejus pulchritudinem se periclitari metuebat.

Cur dicit Deus ad Abimelech: Peperci tibi, ut non peccares in me? ut adverteretur in Deum peccari quando talia committuntur quae putant homines leviter habenda tanquam in carne peccata. Cur non mox Abimelech mortuus est, dum dixit ei Deus: Ecce tu morieris? Utique Deus praedixit quod sine dubio futurum fuisset, si in hac admonitione a peccato abstinendo non caveretur.

VERS. 12-15.---Respondit Abraham: Alias autem vere soror mea est, filia patris mei, et non filia matris meae. Pater enim, ut nonnulli volunt, pro fratre ponitur, Thara itaque genuit Abraham, et Aran, cujus [Col. 0190B] filia exstitit, Scriptura teste, Saraa. Et ideo dixit, sororem suam esse, sive quia de semine su patris procreando per filium nata est Saraa, et consuetudo est etiam Scripturarum consobrinos fratres appellari, similiter et sorores. Propterea non immerito ait: Alias soror mea est. Et quia fuerunt Abraham et Aran de uno patre, et non de una matre, idcirco subjunxit, filia patris mei, et non filia matris meae.

VERS. 16 seq.---Saraae autem dixit Abimelech: Ecce mille argenteos dedi fratri tuo; hoc erit tibi in velamen oculorum ad omnes qui tecum sunt, et reliqua. Bene ait: Hoc erit tibi in velamen oculorum, id est, in verecundia vel in confusione vultus, ad omnes qui tecum sunt. Confusio namque esse poterat tantae [Col. 0190C] mulieris a viro suo fuisse sublatam. Et quocunque perrexeris, memento te deprehensam, subaudi, a me, et subtractam a fratre tuo. Ecce historialiter. Caeterum, spiritaliter, Abimelech, qui interpretatur pater meus rex, significat sapientes istius mundi, vel regnum terrenum, qui per humanam sapientiam, in quantum eis attributum fuit, cognoverunt Deum Patrem esse ac regem totius creaturae. Saraa significat Ecclesiam. Abraham quippe, unigenitum Filium Patris, qui frater fieri dignatus est per gratiam. Millenarius autem numerus, perfectionem [Z., persecutionem] fidei sapientium. Argentum vero, scientiam Scripturarum, per quam cognoverunt quod Saraa uxor esset Abrahae, id est Ecclesia Domino copulata per fidem. Ait enim: Ecce mille argenteos dedi fratri [Col. 0190D] tuo, qui Filius Dei est per naturam, cujus tu soror es per gratiam. Congrue dixit, fratri tuo, quia sapientes perfectionem suae fidei velut mille argenteos Domino dederunt, per cognitionem sacrarum videlicet Scripturarum. In velamento, inquit, oculorum tuorum, id est in protectionem per sanctos videlicet doctores. Qui ex me, ac si dixisset aperte, ad fidem transierunt ad te. Ipsi namque sunt usque hodie in protectionem sanctae Dei Ecclesiae, maxime qui ex humana sapientia ac sublimitate prodierunt. Mementoque te esse deprehensam. Deprehensam se meminit, quia prius Ecclesia persecuta est, sed intacta permansit. De Abimelech quoque rege Philistinorum moraliter possumus intelligere quod Saraam voluerit [Col. 0191A] accipere uxorem. Et quomodo Abraham illam sororem suam esse dixerit, vel quod compescuerit Deus Abimelech propter illam. Puto ergo quod Saraa, quae interpretatur princeps, significet virtutem animi. Haec vero virtus conjuncta est viro sapienti. Denique Dominus dicit: Quaecunque dixerit tibi, audi vocem illius in omnibus in quibus consilium dederit tibi. Non vult ergo Abraham virtutem uxorem suam dici; donec [Z., dum enim] enim virtus cum aliis participari non potest, ne uxor appellari valet. Cum vero ad perfectum venerimus, ut simus idonei et alios docere, non jam virtutem et uxorem intra gremium concludamus, sed ut sororem etiam aliis volentibus copulemus. Unde scriptum est: Dic sapientiam sororem tuam esse (Prov. VII, 4). Secundum hoc igitur [Col. 0191B] Abraham Saraam sororem suam esse dicebat. Voluit ergo et Pharao aliquando habere Saraam non in corde mundo. Sed virtus nisi cum cordis munditia non potest convenire. Longe autem (aliter) agit Abimelech iste quam Pharao. Unde videtur mihi Abimelech iste formam teneat studiosorum et sapientium mundi, qui philosophiae operam dantes, licet non integram et perfectam regulam pietatis attigerint, senserunt tamen Deum et regem omnium. Isti ergo, quantum ad moralem philosophiam spectat, etiam purificati cordis operam dedisse comprobantur; sed hanc non permisit Deus illos contingere. Haec enim gratia non per Abraham, sed per Christum tradi gentibus parabatur. Sanat autem Deus Abimelech, et uxorem illius, et ancillas, quas putamus [Col. 0191C] naturalem philosophiam diversa et varia sectationum commenta. Interea Abraham impertiri cupit donum [Z., domum] cum gentibus divinae virtutis. Sed nondum est tempus a priori populo transire ad gentes gratiam Dei. Secundum hanc ergo allegoriam Pharao, qui interpretatur exterminator, Saraam, id est virtutem, accipere non potuit. Manet ergo apud Abraham virtus, manet in circumcisione, donec tempus veniat ut in Christo Jesu perfecta virtus ad Ecclesiam gentium transiret. Tunc domus Abimelech et ancilla illius pariunt Ecclesiae filios. Hoc enim tempus, quo sterilis parit, et orante Abraham, hoc est populo, per patriarchas, et prophetas prophetantes. Unde et illic dicitur: Redde viro suo uxorem, quia propheta est, et orabit pro te, et vives. Postea intulit, [Col. 0191D] orante autem Abraham sanavit Deus Abimelech, et reliqua.




CAPUT XXI.

VERS. 8.---Fecitque Abraham grande convivium in die ablactationis filii sui. Quare in die ablactationis Isaac, et non in die nativitatis vel circumcisionis fecit convivium grande? Ut adverteretur quod nisi ad aliquam spiritalem significationem referatur, nulla solutio quaestionis est. Fecit itaque pater excelsus convivium cum a lacte depellitur Isaac, et fit laetitia magna, quia summo doctori de his fit gaudium, qui jam lacte non indigent, sed cibo spiritali, qui possibilitate sumendi exercitatos habent sensus, et discretionem boni et mali; de quibus dicit Isaias: [Col. 0192A] In Toramine aspidis, et in caverna reguli mittet manum suam, qui ablactatus est lacte (Isa. XI, 9). Super his autem convivium non potest agi laetitiae, de quibus dicit Apostolus: Lac vobis votum dedi, non escam (I Cor. III, 2).

Sed requirendum videtur juxta historiam, post quot annos pueri ablactari soleant. Inter Hebraeos autem varia opinio est, asserentibus aliis quanto anno, aliis duodecimo ablactationis tempus impleri, quod apud nos non ita teneri videtur, sed aut tertio, quartove, aliquando autem quinto anno ablactatur. Sequitur:

VERS. 9-13.---Cum vidisset Saraa filium Aegyptiae Agar ludentem cum Isaac, dicit ad Abraham: Ejice ancillam hanc, et filium ejus, et reliqua usque: quia [Col. 0192B] in Isaac vocabitur tibi semen. Sed et filium ancillae faciam in gentem magnam. Quod duobus modis intelligi potest, hoc est: sive quod populus Judaeorum copiosus esset in saeculo regnaturus, sive quia coelestis regni gloriam consecuturi essent qui ex eis credidissent in Christum. Sed libet notare in quo ludo arguit Saraa Ismael, filium Agar. Dupliciter itaque hoc ab Hebraeis exprimitur. Sive quod idolothytum fecit juxta illud quod alibi scriptum est: Sedit populus comedere et bibere, et surrexerunt ludere (Exod. XXXII, 6). Sive quod adversum Isaac quasi majoris aetatis loco sibi et ludo primogenita vindicaret. Quod quidem Saraa audiens non tulit. Et hoc ex ipsius approbatur sermone dicentis: Ejice ancillam hanc cum filio suo, etc.

VERS. 14-20.---[Col. 0192C] Surrexit itaque Abraham mane, et tollens panem et utrem aquae, imposuit in scapula ejus, et reliqua. Si tredecim annorum erat Ismael quando natus est Isaac, adjunctisque aetate ablactationis annis, quomodo convenit tantae aetatis adolescentem matris sedisse cervicibus dum dicitur: Sumpsit Abraham panes et utrem aquae, et dedit Agar ponens super humerum ejus, et parvulum, et dimisit eam? Omnis igitur filius secundum idioma linguae Hebraeorum ad comparationem parentum infans vocatur et parvulus. Et est sensus: posuit ergo Abraham panes et utrem super humerum Agar, et hoc facto dedit puerum matri, hoc est, in manum ejus eum tradidit, commendavit, et ita emisit e domo; quod in sequentibus declaratur, dum dicitur: [Col. 0192D] Surge, tolle puerum, et tene manum ejus, non ut eum de terra velut jacentem tolleret, sed quasi comitem manu teneret. Quod autem manu parentis tenetur, sollicitus monstratur affectus.

Quid est quod dicitur matrem flevisse, et Deum vocem pueri exaudisse? Quia mater non suam mortem, sed filii deplorabat, pepercitque Deus puero suo, pro quo fuerat fletus matris.

Quomodo ad [Z., quom. autem ad, etc.] puteum Juramenti agrum plantaverat Abraham, si in terra illa, quemadmodum Stephanus dicit, non acceperat haereditatem nec spatium pedis? Ea est intelligenda haereditas quam Deus munere suo fuerat daturus gratuito, non in ista quae pretio empta est. Intelligitur [Col. 0193A] autem spatium circa puteum ad illud emptionis pactum pertinere in quo fuerant agnae septem datae, quando Abimelech et Abraham sibi etiam juraverunt.

VERS. 21.---Habitavitque in deserto Pharan. Pharan nunc oppidum [Z., Faron oppidum, etc.] trans Arabiam junctum Saracenis, qui in solitudine vagi errant. Per hoc transierunt filii Israel, cum de monte Sina castra movissent. Est autem trans Arabiam, ut diximus, contra australem plagam, et distat ab Aelia contra orientem itinere dierum trium. Ibi habitasse Ismaelem dicitur, unde et Ismaelitae, qui nunc Saraceni dicuntur.

VERS. 22-34.---Eodem tempore dixit Abimelech, et Fichol princeps exercitus ejus, ad Abraham: Dominus [Col. 0193B] tecum est in universis quae agis. Jura ergo per Dominum, ne noceas mihi, et posteris meis, et reliqua, usquequo legitur: tentavit Deus Abraham. Per Abimelech regnum vel sapientes hujus mundi, per Fichol philosophi istius saeculi [intelliguntur]. Unde bene Abimelech pater meus rex, Fichol autem interpretatur os omnium, propter rationalem intelligentiam, quae logica dicitur, quae Deum Patrem omnium confitetur, ut est Abimelech; et propter moralem, quae ethica nominatur, quae in ore est omnium et ad omnes pertinet, et pro communium similitudine praeceptorum in omnium ore versatur, quam designavit iste Fichol. Hi enim veniunt ad Abraham, quia regnum, vel sapientes, seu philosophi istius saeculi per humanam intelligentiam venerunt ad [Col. 0193C] Christum, intelligentes in signis et miraculis Deum esse cum illo in universis quae ageret. Unde est illud: Deus erat in Christo, mundum reconcilians sibi (II Cor. V, 19). Ait quidem: Jura ergo per Deum ne noceas, eo quod tandiu permansi in ignorantia atque in infidelitate; et posteris meis, permansuris in humana sapientia; stirpique meae, meditanti hanc intelligentiam. Sed juxta misericordiam quam feci tibi, id est corpori tuo, quod est Ecclesia, facies mihi, et terrae in qua versatus es advena; ut est illud: Vulpes foveas habent, et volucres coeli nidos, filius autem hominis non habet ubi caput suum reclinet (Luc. IX, 58).

Dixitque Abraham: Ego jurabo; juxta illud: Qui crediderit et baptizatus fuerit, salvus erit (Matth. XVI, [Col. 0193D] 16).---Et increpavit Abimelech propter puteum aquae, quem vi abstulerant servi illius; quia multos ex credentibus coegerunt ad idola declinare.

Responditque Abimelech: Nescivi quis fecerit hanc rem. Sed et tu non indicasti mihi. Subaudi, neque per legem, neque per prophetas.

Tulit itaque Abraham oves, videlicet simplices, et boves, scilicet doctores, et dedit Abimelech, id est sequentibus hujus mundi. Percusseruntque ambo foedus

Et statuit Abraham septem agnas gregis seorsum, et reliqua. Per septem agnas significantur apostoli, septiformis Spiritus sancti gratia repleti. Sed ideo agnae dicuntur quia membra Christi pariunt, quos [Col. 0194A] Abimelech, id est regnum, vel sapientia hujus mundi suscepit, testimonium perhibentes quia profunditas sanctarum Scripturarum, sive gratia baptismatis, quae significatur per puteum, ad Abraham, id est ad Dominum Jesum Christum, pertinent specialiter.

Idcirco vocatus est locus ille Bersabee, quia ibi uterque juravit. Duplex autem [est] causa cur ita appellatus sit, sive quia septem agnas Abimelech de manu Abrahae acceperit: septem enim dicuntur Sabee; sive quod ibi juraverint, quia et juramentum Sabee similiter appellatur. Quod si ante hanc causam supra nomen legimus, sciamus per anticipationem dictum esse, sicut et Bethel et Galgala, quae utique usque ad tempus quo [Z., quod] ita appellatae [Col. 0194B] sint, aliter vocabantur. Notandum autem, et ex prioribus et ex praesenti loco, quod Isaac non sit natus ad quercum Mambre, sed in Geraris, ubi et Bersabee usque hodie oppidum est. Quae provincia ante non grande tempus ex divisione praesidum Palaestinae [Petr., Palaestina] Salutaris est dicta. Hujus rei Scriptura testis est, quae ait: Et habitavit Abraham in terra Philistinorum.

Abraham vero plantavit nemus in Bersabee, et reliqua. Nemus arbores sunt umbrosae et infructuosae. Habent enim lata et amoena folia, et significat eos quos elegit Dominus ex gentibus, qui erant liberalibus artibus instructi, et quasi per hoc videbantur magni et dilatati, et tamen sine fructu spiritalis intelligentiae; quos Abraham, scilicet Dominus ac Redemptor [Col. 0194C] noster in Bersabee plantavit, id est sacrae Scripturae inseruit, per quorum eloquentiae fecunditatem [Z., facunditatem] eam in superficie verborum adornavit.




CAPUT XXII.

VERS. 1.---Tentavit Deus Abraham, et dixit ad eum, et reliqua, usquequo dicitur, appellavitque nomen loci illius: Dominus videt.

Quaeri solet quomodo verum sit quod Abraham Deus tentare dicitur; cum Jacobus dicat: Deus neminem tentat? (Jac. I, 13.) Nisi quia locutione Scripturarum solet dici tentare pro eo quod est probat. Tentatio vero illa de qua Jacobus dicit, non intelligitur nisi qua quisque peccato implicatur. Unde Apostolus dicit: Ne forte tentaverit vos is qui tentat [Col. 0194D] (I Thess. III, 5). Nam et alibi scriptum est: Tentat vos Dominus, ut sciat si diligatis eum (Lev. XIII, 3). Etiam hoc genere loquendi, ut sciat, dictum est, ac si diceretur, ut scire vos faciat; quoniam vires dilectionis suae hominem latent, nisi experimento etiam eidem innotescant. Igitur Abraham tentatus est ut probaretur, justificaretur, coronaretur; ut et ejus obedientia tali probata examine posteris innotesceret.

VERS. 2.---Quod autem dicit, super unum montium quem monstravero tibi, aiunt Hebraei hunc montem esse in quo postea templum conditum est in area Ornam Jebusaei, sicut et in Paralipomenon scriptum est: Et coeperunt aedificare templum in [Col. 0195A] monte Moria (II Par. III, 6). Qui ideo illuminans interpretatur et lucens, quia ibi est dabir, hoc est, oraculum Dei.

VERS. 4.---Itinere dierum trium, etc. Notandum quod de Geraris usque ad montem Moria, id est aedem [Petr., sedem] templi, iter dierum trium sit, et consequenter illuc die tertio pervenisse dicatur. Male igitur quidam Abraham putant illo tempore ad quercum habitasse Mambre, cum inde usque ad montem Moria vix unius diei iter plenum sit. Quaeritur etiam cur in tentatione Abrahae dixit Deus: Tolle filium tuum, quem diligis, Isaac? nisi ut charitatis admonitione, et nominis recordatione, tentationis pondus accumularetur, et paternus affectus torqueretur ex memoria professionis, dum ante Deus dixit [Col. 0195B] ad eum: In Isaac vocabitur tibi semen. Quasi si ille occideretur, tota spes promissionis frustraretur. Et cur non statim licuit ei occidere filium, sed triduana itineris mora eum immolaturus secum duci jussus est? Quatenus longitudine temporis tentationis quoque augeretur incrementum. Nam per triduum iter protenditur, et per totum triduum crescentibus curis paterna viscera cruciantur, ut omni hoc spatio tam prolixo intueretur filium pater, cibum cum eo sumeret, tot noctibus puer penderet in amplexibus patris, inhaereret pectori, cubitaret in gremio, quatenus per singula momenta in paterno affectu dolor occidendi filii accumularetur.

VERS. 5-14.---Si Abraham indubitanter firmo animo cogitabat mactare puerum Domino in holocaustum, [Col. 0195C] quid est quod dixit pueris suis: Vos exspectate hic. Ego et puer, cum adoraverimus, revertemur ad vos? Igitur et indubitanti animo mactare eum credebat, ideo utrumque utrumque laudis est et in constantia offerendi, et in confidere [Petr., in foedere] suscitandi. Sciebat certissime Deum fallere non posse, et licet puer occideretur, promissionem tamen Dei salvam permanere. Unde et Paulus apostolus per Spiritum sanctum didicerat quid animi habuisset Abraham intra se, dum fidem ejus laudat, dixit: Fide Abraham non haesitavit, cum unicum offerret, in quo acceperat repromissiones quia a mortuis eum resuscitare potest Deus (Rom. IV, 20).

Unde aries iste qui pro Isaac immolatus est, venit? Solet quaeri an de terra subito ibi creatus esset, [Col. 0195D] vel aliunde ab angelo allatus? Aries iste non putativus, sed verus esse credendus est. Ideo magis a doctoribus aestimatur aliunde eum angelum attulisse quam ibi de terra post sex dierum opera Dominum procreasse

Quare appellavit Abraham nomen loci illius, Dominus videt? Nusquam est quod Dominus non videat. Vidit pro apparuit dixit, hoc est, videri fecit, sicut ibi: Et nunc cognovi, quia times Deum, id est feci ut cognoscatur: eo genere locutionis dum per efficientem significatur id quod efficitur, sicut pigrum frigus dicimus, eo quod pigros facit. Illud autem quod dixit: Unde usque hodie dicitur: Dominus in monte videbit, exinde apud Hebraeos exiit in proverbium, [Col. 0196A] ut, si quando in angustia constituti sunt, Domini optant auxilio sublevari, dicunt: In monte Dominus videbit, hoc est, sicut Abrahae miserebitur et nostri. Unde et signum dati arietis solent [Petr., solet] etiamnum cornu clangere.

VERS. 15-19.---Vocavit autem angelus Domini Abraham secundo de coelo dicens: Quia fecisti rem hanc, et non pepercisti filio tuo unigenito propter me. Nunquid Abraham propter angelum non pepercit suo filio, et non propter Deum? Aut enim angeli nomine, quo Christus significatus est, qui sine dubio Deus est, et manifeste a propheta dictus est magni consili angelus. Aut quia Deus in angelo, et ex persona Dei angelus loquebatur, sicut in prophetis etiam solet. Nam in consequentibus hoc magis videtur [Col. 0196B] apparere, ubi legitur: Et vocavit angelus Domini Abraham iterum de coelo: per memetipsum juravi, dicit Dominus. Quid est quod secundo ad Abraham eadem et non aliae promissiones fuerunt factae? Significat duplum semen Abrahae futurum esse, unum carnale, aliud spiritale. Ideo dixit ei Dominus: Sic erit semen tuum sicut stellae coeli, et velut arena maris. In stellis coeli spiritales, in arena carnales volens [Z., volunt] intelligi. Nam quod ait superius: Per memetipsum juravi, ait Dominus, more humano loquitur. Homines enim per majores sui jurant. Deus autem neminem sui majorem habet, et idcirco per semetipsum jurat. Sed jurare Dei est promissiones suas stabiliter firmare. Deinde quod intulit, possidebit semen tuum portas inimicorum suorum, [Col. 0196C] spiritaliter intelligitur. Ait enim, possidebit semen tuum, id est Christus, vel fideles quique in Ecclesia, quorum tu pater eris per fidem; portas inimicorum, id est infernalia loca, quae destructa fuerunt moriente Domino. Seu portas possidebit, id est peccata, per quae itur ad mortem. Ille enim veraciter possidet portas inimicorum, qui non subjicitur ullis suggestionibus immundorum spirituum. At vero si quis hanc tentationem spiritaliter pleniter ediscere [Z., addiscere] voluerit, jam saepe praefati viri libellum legere curet. Sequitur:

VERS. 20.---His itaque gestis nuntiatum est Abraham quod Melcha quoque genuisset filios Nachor, fratri suo, et reliqua. Cur enim nominavit filios Nachor, fratris Abrahae? Quia de illis vel de eorum [Col. 0196D] stirpe aliquid celebre postea gestum esse legitur. Igitur Chus, de cujus Job stirpe descendit, scriptum est in exordio voluminis ejus: Vir fuit in terra Chus, Job nomine. Male igitur quidam aestimant Job de gente Esau. Secundus natus de Melcha Buzi, ex cujus genere est Balaam ille, divinus, ut Hebraei tradunt, qui in libro Job dicitur Eliu; primum vir sanctus et prophetes Dei, postea per inobedientiam et desiderium munerum caecatus, dum Israel maledicere cupit, divino vocabulo nuncupatus, diciturque in eodem libro: Et iratus Heliu, filius Barachiel, Buzites, de hujus videlicet Buzi radice descendens. Camuel quoque pater est Damasci, ipsa enim vocatur Aran [Z., Aron], quae hic pro Syria scripta [Col. 0197A] et ipso nomine legitur in Isaia. Carhet quoque quartus est, a quo Casadei, id est Chaldaei vocati sunt. Batuel, de quo Rebecca, et Laban, pater Liae et Rachel.




CAPUT XXIII.

VERS. 1.---Vixit autem Saraa centum viginti septem annis, et mortua est in civitate Arbee, quae est Hebron, ipsa est Mambre. Quaeritur cur una civitas tribus appellata est nominibus; Hebron proprium et antiquum est nomen, et a gigantibus quondam condita est. Sed nonnulli Chebron per c et h aspirationem, sicut cherubim legendum putant, non per solum e. Lege interpretationes Hebraicorum nominum beati Hieronymi, et ita reperies quia per [Col. 0197B] chi Graecam scribuntur. Est autem haec civitas in campo latitudinis sito ab Aelia, id est Hierosolymis, viginti duobus millibus separata. Arbee vero, quod in quibusdam codicibus Arboc, sive Arbec corrupte legitur, a numero, id est quatuor, nomen habet, videlicet quia ibi quatuor patriarchae sepulti sunt. Adam magnus, et humani generis pater, ut in Jesu libro apertius demonstratur, et Abraham, Isaac et Jacob. Unde, sicut quidam nostris temporibus Hierosolymis veniens, prodente Beda, moderno doctore, retulit speluncam duplicem, quam emit Abraham, uno ad orientem stadio in valle habens, ubi sepulturae praedictorum patriarcharum quadrato muro circumdantur, versis capitibus ad aquilonem, et singula singulis tecta lapidibus, instar basilicae, dolatis; [Col. 0197C] trium patriarcharum candidis, Adam obscurioris et vilioris operis, qui haud longe ab illis ad borealem extremamque muri illius partem pausat. Trium quoque feminarum minores et viliores memoriae cernuntur. Mambre namque collis, mille passibus a monumentis his ad boream partem, herbosus valde et floridus, campestrem habens in vertice planitiem, in cujus aquilonari parte quercus Abrahae duorum hominum altitudinis truncus, aede circumdata est. Sed Mambre civitas ex quodam amicorum Abrahae sic vocata est. Et haec est ratio quare tribus vocabulis nominatur.

Deinde legitur qualiter Abraham emit speluncam duplicem ab Ephron Hethaeo quadringentis siclis argenti probati et monetae publicae, et ibi sepulta est [Col. 0197D] Saraa. Apud Hebraeos enim primum nomen Efron scribitur, secundum Efran, postquam pretio victus est, ut sepulcrum venderet, et accepit argentum, licet cogente Abraham, vau littera, quae apud illos pro au [f. o] legitur, ablata de ejus nomine est, et pro Efron appellatus est Efran: significante Scriptura non eum fuisse consummatae perfectaeque virtutis, qui potuerit memorias vendere mortuorum. Sciant igitur qui sepulcra venditant, et non coguntur ut accipiant pretium sed a nolentibus quoque extorquent, immutare nomen suum, et perire quid de merito eorum, cum etiam ille reprehenditur occulte ex hoc quod invitus acceperit.

Sed sciendum est quia spelunca duplex potest [Col. 0198A] significare activam vitam et contemplativam. Abraham vero figuram gessit doctoris. Sicli namque argentei scientiam ostendunt divinorum eloquiorum, videlicet utrorumque Testamentorum. Scriptum namque est: eloquia Domini, eloquia casta, argentum igne examinatum (Psal. XI, 7). Unde et centenarius quater ductus plenitudinem potest designare utriusque vitae, quae per scientiam divina eloquia [Z., divini eloquii] adimplendo emitur. Quae non immerito probatae monetae publicae dicitur. In moneta publica et imago regis et nomen invenitur, et significat decalogum legis, ubi et cognitio Dei et nomen divinae majestatis invenitur. Sepelivit itaque Abraham Saraam in sepulcro duplici, quia anima quae saeculo moritur ut Deo vivat, geminae vitae requie [Col. 0198B] suscipitur, id est actione boni operis et contemplatione Divinitatis.

Dicamus et manifestius non nostra inserendo, sed beati papae Gregorii dicta propalando. Ait enim idem praedicator egregius: Quid nobis per Abrahae duplex sepulcrum innuitur, nisi quod perfectus quisque praedicator exstinctam a praesentis vitae desideriis animam suam sub bonae operationis tegmine et contemplationis abscondit, ut a carnali concupiscentia sub activa contemplativaque vita quasi insensibilis lateat, quae prius mundi desideria sentiens mortaliter vivebat. Unde et per egregium praedicatorem dicitur: Mortui enim estis, et vita vestra abscondita est cum Christo in Deo (Col. III, 3). Activa quippe vita sepulcrum est, quia a pravis operibus mortuos [Col. 0198C] tegit. Sed contemplativa perfectius sepelit, quia a cunctis mundi actionibus funditus dividit. Quisquis ergo jam in se contumelias carnis edomuit, superest ut mentem per studia sanctae operationis exerceat. Et quisquis jam mentem per sancta opera dilatat, superest ut hanc usque ad secreta intimae contemplationis extendat. Neque enim perfectus praedicator est qui vel propter contemplationis studium operanda negligit, vel propter operationis instantiam contemplanda postponit.




CAPUT XXIV.

VERS. 1.---Erat autem Abraham senex dierumque multorum. Ut Salomon ait: Cani sunt sensus hominis, et aetas senectutis vita immaculata (Sap. IV, [Col. 0198D] 8). Et illud: Coram cano capite surge.

VERS. 2 seq.---Dixitque ad servum seniorem domus suae, qui praeerat omnibus quae habebat: Ponam manum tuam sub femore meo, ut adjurem te per Deum coeli et terrae, et reliqua. Quid vult Deus coeli ad femur Abrahae, nisi ut cognoscatur sacramentum? Per femur enim genus intelligitur. Ergo quae fuit illa conjuratio, nisi quia significabatur de genere Abrahae venturum Christum in carne? Tradunt Hebraei quod in sanctificatione ejus, hoc est circumcisione, juraverit. Sed melius intelligendum est jurare eum in semine Abrahae, hoc est Christo, quia ipse Dominus Deus coeli in carne venturus est, quae de illo femore propagata est.

[Col. 0199A] Quomodo servus Abrahae in petitione signi augurationis vitio culpandus non est? Aliud est enim mirum aliquid petere, quod ipsum miraculum [Z., ipso miraculo] significat; aliud est etiam humanos errores superstitiosa vanitate in auspiciis, augurationibus et divinationibus observare, quae quaedam pacta sunt diabolicae familiaritatis, et non sine grandi peccato fiunt quando fiunt. Illud igitur superius petitionis genus comprobatio et computatio fidei est ad Deum, hoc posterius infidelitatis conjunctio ad diabolum.

Quod proficiscente Rebecca [a 1Kb] : Soror nostra es, crescas in millia millium, et haereditate obtineat semen tuum portas inimicorum suorum, num prophetae fuerunt, quia hoc dixerunt, quod in futuro factum fuerat? [Col. 0199B] Non prophetae fuerunt, aut vanitate tam magna optaverunt; sed eos [Suppl., benedictio] quam promiserat Deus Abrahae, latere non potuit.

Deinde sequitur qualiter Isaac egressus fuerat ad meditandum in agrum. Quae est exercitatio Isaac, qua se exercere dicitur in campo ad vesperam? Significat autem ista exercitatio orationem secundum illud quod Dominus orabat in monte. Etiam Isaac in typo Domini fuit.

Quae est illa terra Austri, ubi habitabat Isaac revertente servo patris sui cum Rebecca? Terra Austri Gerara significat, unde a patre ad immolandum fuerat adductus.

Quid est theristrum quo se operuit Rebecca? Theristrum autem pallii dicitur genus etiam nunc Arabici [Col. 0199C] vestimenti, quo mulieres provinciae illius velantur.

Spiritaliter, per Abraham Deus Pater significatur; non ut Deus senescat, sed ipsa prophetia de Christo et Ecclesia quasi jam per aetates senuerat. Per Isaac vero Dominus Christus, per servum autem sermo propheticus vel apostolicus. De quo etiam dicitur: Qui praeerat omnibus bonis Domini tui. Quia apostoli, qui praesules fuerunt omni Ecclesiae Dei, omnibus virtutibus exstiterunt ditati. Per camelos autem significantur hi qui ex circumcisione crediderunt et doctores et adjutores apostolorum fuerunt. Qui bene decem dicuntur propter Decalogum legis, quanquam praedicatores electi ex gentibus velint quidam intelligi. Sive per camelos motus carnis intelliguntur, ut [Col. 0199D] Paulus ait: Video aliam legem in membris meis, repugnantem legi mentis meae, etc. (Rom. VII, 23). Seu etiam senior servus imaginem habuit legis, per quam sponsa Christi Ecclesia despondebatur, quam ipsa Rebecca significabat. De qua ei dicitur: Non accipies eam de filiabus Chananaeorum. Chananaei enim interpretantur commotio eorum, corda videlicet instabilium. Unde Psalmista: Non des in commotionem pedes meos (Psal. CXX, 3). De qua etiam subjungitur: Sin autem noluerit sequi te, non teneberis juramento. Hoc est quod Dominus ait: Si vos persecuti fuerint in una civitate, fugite in aliam (Matth. X, 23). Quae mulier vespere, hoc est in sexta aetate, juxta fontem [Col. 0200A] (subintellige: baptismatis) inventa est ab apostolis. Et deposuit hydriam super ulnam suam, elatam scilicet facundiam, et inclinavit se ad humilitatem; suscepitque fidei ornamenta; accepit videlicet inaures aureas, Scripturarum quoque sensus, et clarum eloquium argenti. Secuta est servum, id est sanctos praedicatores. Ecce stylo currente praelibavimus. Sed plenius beato papa Gregorio exponente, ut legentibus elucescat, inserere nisi sumus.

Ait enim Abraham: Pone manum tuam sub femore meo, et reliqua. Quid est quod Abraham puerum jubet sub femore suo manum ponere, et per coeli Dominum jurare, nisi quod illius caro per illud membrum descensura erat, qui et Abrahae filius esset ex humanitate, et Dominus ex divinitate? Sic [Col. 0200B] itaque dicitur puero: Pone manum sub femore meo, et jura per Deum coeli; ac si aperte diceretur: Tange filium meum, et jura per Dominum meum. Unde nec super femur, sed sub femore manum ponere jubetur, quia ex illo femore ille descensurus erat qui homo quidem, sed super omnes homines veniret. Unde dignum non fuit ut manum super femur poneret, quia nulla caro super illam carnem est quam in redemptione nostra sibi Patris Unigenitus univit.

Quid est quod Isaac dilecto filio uxor de filiabus Chananaeorum duci prohibetur, nisi quod illi de quo scriptum est: Hic est Filius meus dilectus, in quo mihi complacui (Matth. III, 17), nullae reprobae animae conjunguntur? De cognatione autem uxorem filio deducere servus praecipitur, quia sola sancta electorum [Col. 0200C] Ecclesia unigenito Filio copulanda erat, quam ipse Unigenitus ex praedestinatione jam et praescientia extraneam non habebit.

Quis vero est puer qui ad deducendam uxorem mittitur, nisi prophetarum ordo atque apostolorum, omniumque doctorum, qui dum verbum praedicationis bonis mentibus faciunt, ad unamquamque animam unigenito Filio conjungendam quasi provisores fiunt? Qui pergens secum de bonis omnibus domini sui detulit; quia in his quae de Domino loquuntur, in semetipsis virtutum divitias ostendunt, ut tanto citius ad sequendum Deum pertrahant, quanto auditoribus suis in semetipsis monstrant quae narrant. Atque isdem puer juxta fontem stetit, atque ex praefixa sententia quae puella eligenda esset, proposuit; [Col. 0200D] quia praedicatores sancti sacri eloquii fluenta considerant, atque ex ipsis colligunt quae vel quibus praedicationis suae verba committant, et ex quibus auditoribus fiduciam certitudinis assumant. Potum vero petiit, quia praedicator omnis animam sui auditoris sitit. Sed Rebecca potum praebuit, quia sancta electorum Ecclesia praedicatorum suorum desiderio ex virtutis suae fide satisfecit. Quia enim Deum, quem audivit, confessa est, praedicatori suo aquam refectionis obtulit ejusque animum refrigeravit.

Et notandum quod hydriam ab humero in ulnas posuit, quia illa est est placita confessio quae a bono opere procedit. Vel certe aquam praebuit, quia in eo [Col. 0201A] quod credidit, vacua non remansit. Nam mox praedicare studuit quod audivit, et docendo multos ex se praedicatores protulit. Aqua quippe in hydria est scientia praedicationis in mensura, quia sancta Ecclesia studet non plus sapere quam oportet sapere, sed sapere ad sobrietatem. Et hydria aquae in ulnis est doctrina praedicationis in opere, quae non solum ejus comitibus, sed potum etiam camelis praebet, quia verbum vitae non solum prudentibus, sed etiam stultis praedicat, juxta Pauli vocem dicentis: Sapientibus et insipientibus debitor sum (Rom. I, 14). Vel certe aqua etiam jumentis datur quando cura carnis quomodo sit habenda, disponitur; ut ex voluptate impendi non debeat, et tamen in necessitatibus non negetur, sicut scriptum est: Carnis curam ne feceritis [Col. 0201B] in desideriis vestris (Rom. XIII, 14). Qui enim hanc in desideriis fieri prohibet, procul dubio in necessitate concedit, juxta hoc quod rursum dicitur: Nemo carnem suam odio habuit, sed nutrit et fovet eam (Ephes. II, 30).

Puer autem Rebeccae inaures et armillas dedit, quia praedicator quisque et auditum sanctae Ecclesiae per obedientiam et manus per bonae operationis meritum exornat. Sed inaures duorum siclorum sunt, armillae autem siclorum decem, quia prima virtus obedientiae in charitate est; quae videlicet charitas in duobus praeceptis distinguitur, ut Deus et proximus diligatur, et recta operatio ex Decalogi completione perficitur, ut cum bona agi coeperint, mala jam nulla perpetrentur. Rebecca autem esse in domo [Col. 0201C] patris sui locum spatiosum ad manendum perhibuit, quia a priori jam populo naturae legem sancta Ecclesia se scisse monstravit, et praedicatoris verba in amplo charitatis gremio suscepit. Doctori enim spatiosus ad manendum locus est in auditoris corde latitudo bonitatis. Unde et quibusdam dicitur: Capite nos: neminem laesimus, neminem corrupimus; non angustiamini in nobis; angustiamini autem in visceribus vestris (II Cor. VII, 12). Ac si eis aperte diceretur: ad suscipiendam doctrinam spatiosum locum mentis facite, sed ad cogitanda carnalia angusti remanete. Quod palearum ac feni plurimum haberet, indicavit, quia sancta Ecclesia verba vitae audiens, terrena stipendia praedicatoribus reddidit, quae dum Paulus quasi pro nihilo acciperet, dixit: [Col. 0201D] Si nos vobis spiritalia seminavimus, magnum est si a vobis carnalia metamus? (I Cor. IX, 11.)

Frater autem Rebeccae erat Laban, qui concite egressus inaures et armillas sororis aspiciens, intus puerum vocavit. Quia sunt carnales qui fidelibus conjuncti, qui dum spiritualium dona aspiciunt in admiratione suspensi, etsi non usque ad opera, tamen in animam usque ad suscipiendam fidem verbum praedicationis admittunt. Quia enim bonos saepe miraculis fulgere considerant, ea quae de aeternitate audiunt, non recusant, quamvis sanctam electorum Ecclesiam moribus non sequentes in carnali operatione remaneant. Qui Laban paleas, fenum, aquam, panem obtulit; sed puer, nisi causam prius conjugii [Col. 0202A] obtineret, accepturum se esse recusavit. Quia sunt plerique qui doctores suos ex temporalibus stipendiis continere parati sunt, sed praedicatores sancti percipere nolunt temporalia nisi prius obtineant aeterna. Si enim in manibus factum non inveniunt, sumere stipendia corporibus contemnunt. Nec pedes aqua lavant, quia laborem sui desiderii nulla consolatione levant. Mox vero causam conjugii domini sui puer obtinuit, vasa aurea atque argentea, ac vestes protulit, quas Rebeccae dedit; quia doctores sanctae Ecclesiae suis tot ornamenta praebent quot virtutum dona docuerunt. Quae etenim prius inaures et armillas acceperat, jam nunc vasa aurea atque argentea, ac vestes accipit; quia sancta Ecclesia, quae ante per fidem, obedientiam et operationem [Col. 0202B] percepit, excrescens postmodum etiam ad spiritalia dona convalescit, ut prophetiae spiritu et virtutum gratia repleta, ampliatis jam muneribus discat. Puer vero matri ejus ac fratri dona obtulit; quia gentilitas, ex quo Ecclesia ad fidem venit, post conversationem ejus in gloria temporali convaluit, sicut et nunc cernimus, quia ubique Christiani afflictionem sentiunt, et gentiles quique in terrena virtute gloriantur. Sed et fratres ejus dona percipiunt, quia hi qui in ea fidem verbotenus tenent, sed tamen professionem suam moribus non sequentes carnaliter vivunt, benigne a fidelibus honorari solent pro eo quod esse fideles videntur. Mater ergo et fratres dona percipiunt, a sorte tamen haereditatis alieni; quia sive infideles, seu carnales, qui intra fidei professionem [Col. 0202C] tenentur, ad haereditatis aeternae sortem non veniunt, sed tamen supernae largitatis gloriam temporaliter consequuntur.

Rebecca autem cum puellis suis virum secuta est, quia sancta Ecclesia habet secum minoris meriti animas sodales suas. Nam etsi in quibusdam per ascensum mentis in thoro contemplationis non habitet, quae videlicet tales animae quasi puellae Rebeccae sunt, quia sequuntur moribus, sed tamen ad contemplationis thorum minime ascendunt. Nam et isdem puer quosdam habuit in comitatu; quia et cum sanctis prophetis fuerunt quidam qui bene viverent, et prophetiae spiritum non haberent, et cum beatis apostolis atque doctoribus fuere plerique qui vitam moribus tenerent, at praedicationis verba non [Col. 0202D] promerent. Festinus autem puer ad dominum redit, quia praedicatores sancti cum praedicando vitam audientium obtinent, illi mox gratias reddunt de cujus hoc munere perceperunt, ut sibi in ea operatione nil tribuant, sed Auctori.

Eo autem tempore Isaac deambulabat per viam quae ducit ad puteum, cujus nomen est Viventis et Videntis. Quis est vivens et videns, nisi omnipotens Deus, de quo scriptum est: Vivo ego in aeternum, dicit Dominus? De quo rursum scriptum est: Omnia nuda et aperta sunt oculis ejus (Hebr. IV, 13). Puteus vero viventis est sacrae Scripturae profunditas, quam nobis ad irrigationem mentis praebuit omnipotens Deus. Quae est autem via quae ducit ad puteum [Col. 0203A] viventis et videntis, nisi humilitas passionis Unigeniti, per quam nobis apertum est hoc quod prius latenter Scripturae sacrae fluenta loquebantur? Nisi enim Unigenitus Dei Filius incarnatus, tentatus, apprehensus, colaphis caesus, sputis illitus, crucifixus ac mortuus fuisset, nobis hujus putei, id est Scripturae sacrae, profunditas non pateret. Quid ergo fidelibus humilitas passionis ejus facta est, nisi clavis apertionis, per quam mysterium Dei potum invenimus, ut aquam scientiae de profundo libaremus? Incarnationem quippe, passionem, mortem, resurrectionem atque ascensionem illius sacri eloquii paginae loquuntur; quae quia facta cognovimus, jam nunc intelligimus audita. Haec autem prius legi poterant, sed quia necdum venerat, intelligi non [Col. 0203B] valebant. Unde et per Joannem dicitur: Vicit leo de tribu Juda aperire librum, et solvere signacula ejus (Apoc. V, 9). Ipse enim librum aperuit et signacula illius solvit, qui nascendo, moriendo, resurgendo atque ad coelos ascendendo Scripturae sacrae nobis arcana patefecit. Et notandum quod non dicitur: Ambulabat per viam quae ducit ad puteum, sed deambulabat. Deambulat quippe qui viam per quam ambulat, eundo et redeundo conculcat. In humilitate autem passionis Dominus deambulavit, quia modo a Judaeis verborum contumelias, modo contra se falsum testimonium, modo alapas, modo sputa, modo spineam coronam, modo crucem tolerando sustinuit. Deambulasse ergo in humilitate passionis est, tot adversitates et probra diversis modis iterando pertulisse.

[Col. 0203C] Qui Isaac, Rebecca veniente, in terra australi habitat; quia unigenitus Dominus ac Redemptor noster, veniente ad se Ecclesia, in illorum mentibus mansit quos ex Judaea editos non torporis frigus, sed fervor charitatis tenuit. Ex illo quippe populo Anna prophetissa, ex illo Simeon exstitit, qui in ulnas Dominum accepit. Egressus autem fuerat ad meditandum in agro. Quia ager mundus accipitur, ipse per se Dominus exponit dicens: Ager autem est mundus (Matth. VI, 38). Qui in hoc expressus est, quod visibilis apparere dignatus est, sicut scriptum est: Existi in salutem populi tui, ut salvos facias christos tuos (Habac. III, 13). Solent autem exerti juvenes in armorum usum meditari. Isaac [Col. 0203D] ergo ad meditandum in agro exiit, quia Redemptor se sequentibus formam humilitatis praebens per exercitium longanimitatis suae passionis in se et patientiae exempla monstravit. Meditatio quippe armorum est frequentia passionum. Qui enim verbera manuum, lanceam, crucem pertulit, passionem suam usque ad mortem in se frequentare permisit. Passiones vero arma dicimus, quia per ipsas ab adversario occulto liberamur, sicut per se ipsum Dominus dicit: In patientia vestra possidebitis animas vestras (Luc. XXI, 19). Qui ad meditandum in agro inclinata jam die exiit, quia passionum exercitia juxta finem mundi suscepit, sicut per Psalmistam de crucifixionis suae expressione loquitur [Col. 0204A] dicens: Elevatio manuum mearum sacrificium vespertinum (Psal. CXL, 2). Quid est autem quod Rebecca ad Isaac dorso cameli deducitur, nisi quod per Rebeccam, sicut praefati sumus, Ecclesia, et per camelum cui praesedit, tortus moribus atque onustus idolorum cultibus gentilium populus designatur? Qui enim ex semetipsis sibi invenerunt deos quos colerent, quasi a semetipsis eis onus in dorso excreverat quod portarent. Rebecca ergo ad Isaac veniens dorso cameli deducitur, quia ad Christum ex gentilitate Ecclesia properans in tortis vitiosisque vitae veteris conversationibus invenitur. Quae ut Isaac vidit, de camelo descendit, quia sancta Ecclesia quanto Redemptorem suum subtilius agnoscit, tanto carnalis vitae studia humilius deserit, atque [Col. 0204B] in semetipsam tortitudini vitiosae contradicit. Isaac igitur viso descendit, quia Domino cognito vitia sua gentilitas deseruit, et ab elatione celsitudinis ima humilitatis petiit.

Quid est autem quod Isaac in camelum sedens Rebecca conspexit, nisi quod ad Redemptorem suum Ecclesia ex gentibus veniens, dum adhuc vitiis esset innixa, et necdum spiritalibus sed animalibus motibus inhaereret, accessit? Nec movere debet quod puer quoque cum camelis venerat, in quibus sui domini divitias ferebat. Quia ipsi quoque praedicatores sancti, quamvis jam ad superiora intelligenda atque proferenda et intellectu et vita emicent, adhuc tamen in semetipsis contradictionem carnis sentiunt. Nam vident aliam legem in membris suis repugnantem [Col. 0204C] legi mentis suae, et captivantem in lege peccati. Et divitias in camelis portant, quia ne magnitudo revelationum extollat eos, datur eis stimulus carnis suae. Habent enim thesaurum istum in vasis fictilibus, ut sublimitas sit virtutis Dei, et non eis. Qui ergo per carnem coelestia loquuntur, et tamen adhuc in carne contradictionem de vitio sentiunt, quid aliud quam super tortuosa camelorum dorsa divitias ferunt?

Rebecca vero Isaac viso, quis ille homo sit, requisito puero, cognoscit, quia quotidie sancta Ecclesia adhuc per prophetarum atque apostolorum dicta quid de Redemptore suo credere debeat, intelligit. Quae sese mox pallio operuit, quia quanto subtilius Salvatoris sui mysteria penetrat, tanto altius [Col. 0204D] de anteacta vita confunditur, et quia perverse egerit verecundatur. Pallio se operire curavit, quia viso Domino infirmitatem suae actionis erubuit, et illa quae prius in camelo libere gestabatur, descendens, postea verecundia tegitur. Unde eidem Ecclesiae a priori elatione conversae per apostolicam vocem, quasi Rebeccae de camelo descendenti, sibique pallium superducenti dicitur: Quem enim fructum habuistis tunc in illis in quibus nunc erubescitis? (Rom. VI, 21.)

Quam Isaac in tabernaculo suae matris introduxit atque uxorem accepit, quia loco Synagogae Dominus, ex qua per carnem natus est, sanctam Ecclesiam diligit, eamque sibi in amore et contemplatione [Col. 0205A] conjungit; ut quae prius proxima ex cognatione, id est cognita per praedestinationem fuerat, postmodum jam conjuncta in amore continuo uxor fiat. Quam in tantum dilexit, ut dolorem qui ex morte matris accesserat, temperaret. Quia ex lucro sanctae Ecclesiae Redemptor noster eam quae ex perditione Synagogae accidere potuit, tristitiam detersit: dum enim Rebecca conjungitur, dolor de matris morte amputatur. Quia dum sancta Ecclesia ex gentilitate veniens usque ad thorum contemplationis perducitur, Judaea pro nihilo habetur.

Interpretari quoque ipsa eorum nomina curamus. Isaac risus, Rebecca autem patientia dicitur. Risus vero ex laetitia est, patientia autem de tribulatione. Et quamvis sancta Ecclesia jam coelestis sit gaudii [Col. 0205B] contemplatione suspensa, habet tamen adhuc quod tristis [Petr., triste] de mortalis carnis pondere toleret. Isaac vero et Rebecca jungitur, id est, risus et patientia permiscetur [Z., miscetur], quia fit in sancta Ecclesia hoc quod scriptum est: Spe autem gaudentes, in tribulatione patientes (Rom. XII, 12); ut hanc et prospera de contemplatione laetificent, et adhuc adversa de tribulatione perturbent.




CAPUT XXV.

VERS. 1-5.---Deinde sequitur qualiter Abraham, mortua Saraa, aliam, videlicet Cethuram, duxerit uxorem. Cur Abraham post promissum sibi et natum Isaac, in quo ei multiplicatio prolis et benedictio [Col. 0205C] gentium promissa est a Deo, aliam voluit ducere uxorem? Non propter incontinentiam, cum etiam esset grandaevus; sed sicut Agar et Ismael significant carnales Veteris Testamenti, sic et Cethura et filii ejus significant haereticos, qui se existimant pertinere ad Novum Testamentum. Sed utraeque concubinae dicuntur. Sic enim dicitur:

VERS. 6,7.---Filiis autem concubinarum largitus est munera. Sola Saraa semper uxor vocatur. Quae est ista Cethura, aut unde genus duxit? Cethura interpretatur copulata, aut vita, quam ob causam suspicantur Hebraei eamdem esse Agar, quae, Saraa mortua, de concubina transiret in uxorem, Et videtur depositi jam Abrahae excusari aetas, ne [Col. 0205D] senex post mortem uxoris vetulae novis arguatur nuptiis lascivisse. Fertur quoque quia filii Abrahae, qui ei de Cethura nati sunt, occupaverunt Arabiam usque ad maris Rubri littora. Dicitur autem unus ex posteris Abrahae, qui appellabatur Asser, duxisse adversus Libyam exercitum, et ibi victis hostibus consedisse, ejusque posteros ex nomine atavi Africam nuncupasse. Alios quoque filios Abrahae ex Cethura occupasse Indiae regiones aestimatur [Z., aestimant].

VERS. 8-23.---Hinc sequitur qualiter Abraham deficiens mortuus est. Quomodo convenit Abrahae, tam sancto viro, et deficiens mortuus est? In Hebraeo non habetur, deficiens, sed a LXX Interpretibus additum [Col. 0206A] est. Quid est quod plenus dierum dicitur? Id est, lucis et diei operibus plenus occubuit.

Quid est quod dicit Scriptura de filiis Ismael: Habitaverunt ab Evila usque Sur, quae est contra faciem Aegypti? Evila est regio quam circuit Phison de paradiso fluens, dicta de quodam Evila, nepote Noe, et est solitudo contra faciem Aegypti. Sur quoque est solitudo inter Cades et Barad, extendens desertum usque ad mare Rubrum et Aegypti confinia.

Quid est quod dicitur de Ismaele quod duodecim generasset principes? Vel duces regionibus, vel tribubus nomina dederunt. Significat quod singuli filiorum Ismaelis e quibus primogenitus ejus fuit Nabejoth, a quo omnis regio ab Euphrate usque ad mare Rubrum Nabathena usque hodie dicitur, quae [Col. 0206B] pars Arabiae est. Nam et familiae eorum, oppidaque, et pagi, ac munita castella, et tribus horum appellatione celebrantur. Ab uno ex his Cedar in deserto Eoduma, alia regio, et Hemana ad austrum, et Cedema ad orientalem plagam dicitur.

Quid est quod dicitur de Ismaele, coram omnibus fratribus suis obiit, vel qui sunt fratris nomine censiti? id est, in manibus omnium filiorum suorum mortuus est, superstitibus omnium liberis, et nullo prius morte praerepto. Fratres autem pro filiis appellari, Jacob quoque ad Laban demonstrat dicens: Ponatur coram fratribus nostris, ut judicent inter nos. Nec enim legimus alios fratres Jacob ibi habere, exceptis liberis suis.

Quaeritur quo ierit Rebecca interrogare Dominum, [Col. 0206C] cum parvuli in utero ejus collidebantur? Forte ad locum ubi aram constituerat Abraham, orare venit, vel etiam erant aliqui tales etiam illo tempore homines Dei, in quibus posset Deus interrogari.

An secundum historiam vel etiam allegoriam intelligendum est, quod Dominus respondit Rebeccae: Duae gentes in utero tuo sunt, et duo populi ex ventre tuo dividentur, populusque populum superabit, et major serviet minori? Secundum utrumque modum. Spiritaliter vero sic solet intelligi quod dictum est, ut Esau figuratus sit major populus Dei, hoc est Israeliticus secundum carnem. Per Jacob autem figuratur Christus in populo Christiano secundum spiritalem progeniem propagatus. Sed etiam historica proprietate hoc responsum invenitur esse completum, [Col. 0206D] ubi populus Israel, hoc est Jacob minor filius, superavit Idumaeos, id est gentem quam propagavit Esau, eosque fecerunt tributarios per David. Sed postea Idumaei rebellaverunt, et jugum Israeliticum a cervice sua deposuerunt.

Sed requirendum est, quid est quod superius dicitur, Deprecatusque est Isaac Dominum pro uxore sua, eo quod esset sterilis, et reliqua? Ea quae sancti viri orando efficiunt, ita praedestinata sunt ut precibus obtineantur. Nam ipsa quoque perennis regni praedestinatio ita est ab omnipotente Deo disposita, ut ad hoc electi ex labore orationis perveniant [Petr. om. orationis], quatenus postulando mereantur accipere quod eis omnipotens Deus ante saecula disposuit [Col. 0207A] donare. Quod vero ita sit, concite valet probari. Certe etenim novimus quia ad Abraham Dominus dixit: In Isaac vocabitur tibi semen. Cui etiam dixerat: Patrem multarum gentium constitui te. Cui rursum promisit dicens: Benedicam tibi, et multiplicabo semen tuum sicut stellas coeli, et velut arenam quae est in littore maris. Ex qua re aperte constat quia omnipotens Deus semen Abrahae multiplicare per Isaac praedestinaverat. Et tamen scriptum est: Deprecatus est Isaac Dominum pro uxore sua, eo quod esset sterilis. Qui exaudivit eum, et dedit conceptum Rebeccae. Si ergo multiplicatio generis Abrahae per Isaac praedestinata fuit, cur conjugem sterilem accepit? Sed nimirum constat quia praedestinatio precibus impletur, quando is in quo Deus multiplicari semen [Col. 0207B] Abrahae praedestinaverat, oratione obtinuit ut filios habere potuisset.

VERS. 24.---Factus est Esau vir gnarus venandi et homo agricola; Jacob autem vir simplex habitavit in tabernaculis. Vel sicut in alia translatione dicitur, habitabat domi. Quid per venationem Esau nisi eorum vita figuratur qui in exterioribus voluptatibus fusi carnem sequuntur? Qui etiam agricola esse describitur, quia amatores hujus saeculi tanto magis exteriora incolunt quanto interiora sua inculta derelinquunt. Jacob vero simplex in tabernaculis vel in domo habitare perhibetur. Quia nimirum omnes qui in curis exterioribus spargi refugiunt, simplices in cognitione atque in conscientiae suae habitatione consistunt. In tabernaculis enim aut in domo habitare [Col. 0207C] est se intra mentis secreta restringere, et nequaquam exterius per desideria dissipare; ne, dum ad multa foras inhiant, a seipsis alienati cogitationibus recedant.

VERS. 31-33.---Denique sequitur qualiter Esau primogenita sua propter lentis edulium Jacob vendidit. Quae sunt primogenita quae Esau vendidit Jacob fratri suo? Tradunt Hebraei omnes primogenitos fungi officio sacerdotum, antequam Aaron in sacerdotium eligeretur, et habuisse vestimentum sacerdotale, quibus induti victimas offerebant, et haec esse vestimenta Esau quibus Rebecca induit Jacob filium suum, quorum odore pater delectatus benedictionis initium astruit. Et haec sunt primogenita quae propter vitium gulae perdidit. Sed sciendum est quia quinque [Col. 0207D] nos modis gulae vitium tentat. Aliquando namque indigentiae tempora praevenit, aliquando vero tempus non praevenit, sed cibos lautiores quaerit. Aliquando quaelibet sumenda sint, praeparari accuratius expetit. Aliquando autem et qualitati ciborum et tempori congruit, sed in ipsa quantitate sumendi mensuram refectionis excedit. Nonnunquam vero et abjectius est quod desiderat, et tamen ipso aestu immensi desiderii deterius peccat. Quae vitiorum tempora melius ostendimus, si haec exemplis evidentioribus approbemus. Mortis quippe sententiam patris ore Jonathan meruit, quia in gustu mellis constitutum edendi tempus antecessit. Et ex Aegypto populus eductus in eremo occubuit, quia despecto [Col. 0208A] manna cibos carnium petiit, quos lautiores putavit. Et prima filiorum Heli culpa suborta est quod ex eorum voto sacerdotis puer non antiquo more coctas vellet de sacrificio carnes accipere, sed crudas quaereret, quas accuratius exhiberet. Et cum ad Hierusalem dicitur: Haec fuit iniquitas Sodomae, sororis tuae, superbia, saturitas panis et abundantia aquae (Ezech. XVI, 49), aperte ostenditur quod idcirco salutem perdidit quia cum superbiae vitio mensuram moderatae refectionis excessit. Hinc primogenitorum gloriam Esau amisit, quia magno aestu desiderabilem cibum, id est lenticulam concupivit, quam, dum venditis etiam primogenitis praetulit, quo in illa appetitu anhelaret, indicavit. Neque enim cibus, sed appetitus in vitio est. Unde et lautiores cibos plerumque [Col. 0208B] sine culpa sumimus, et abjectiores non sine reatu conscientiae degustamus. Hic quippe, quem diximus, primatum per lenticulam perdidit, et Elias in eremo virtutem corporis carnes edendo servavit. Unde et antiquus hostis, quia non cibum, sed cibi concupiscentiam esse causam damnationis intelligit, et primum sibi hominem non carne, sed pomo subdidit, et secundum non carne, sed pane tentavit: hinc est quod plerumque Adam culpa committitur, etiam cum abjecta et vilia sumuntur. Neque enim Adam solus, ut a vetito se pomo suspenderet, praeceptum prohibitionis accepit.




CAPUT XXVI.

Hic interposita [Petr., Hic item posita] est historia. [Col. 0208C] Si viri justi voluntas bona est, quid est quod Isaac non Esau, quem voluit sed Jacob, quem noluit, benedixit?

Justi hominis, quantum ad conscientiam pertinet, voluntas bona est; quantum autem ad praescientiam, immunis est ab adversis: Deus enim solus est qui de futuris judicat. Ac per hoc Isaac justus, quantum ad praesentem humanitatem dignum est, majorem filium a se benedicendum magis putabat. Sed Deus, qui occultorum cognitor est, minorem benedictionem mereri ostendit, ut in benedictione non hominis ostenderet esse benedictionem, sed Dei. Ideo dictum est in Numeris ad Moysen et Aaron sacerdotes: Ponite nomen meum super filios Israel: ego Dominus benedicam eos (Num. VI, 27). [Col. 0208D] Sacerdotis est benedicere; Dei est effectum tribuere benedictionis. Unde intellexit Isaac per spiritum prophetiae, a Deo benedictionem super minorem filium praedestinatam.

Dixit: Benedixi ei, et erit benedictus. Spiritaliter vero isaac Judaicum populum designavit, qui caligans oculis et prophetans in praesenti filium non vidit, cui tamen multa in posterum praevidit. Quia nimirum Judaicus populus, prophetiae spiritu ple nus, et caecus, eum de quo multa in futuro praedixit, in praesenti positum non agnovit. Qui etiam ad damnationis suae cumulum eum quem natum despiciunt, nasciturum longe ante praesciverunt, sed etiam ubi nasceretur. Nam ab Herode requisiti locum [Col. 0209A] nativitatis ejus exprimunt, videlicet Bethlehem, ut ipsa eorum scientia et illis fieret ad testimonium damnationis, et nobis ad adjutorium credulitatis.

VERS. 12-16.---Sevit autem Isaac in terra illa, et invenit in ipso anno centuplum. Licet in aliena terra seminaverit, non puto quod tanta ei fertilitas frugum fuerit. Unde melius puto illud esse quod habetur in Hebraeo, et Aquila quoque transtulit: Et invenit in anno illo centuplum aestimatum. Tacens enim Scriptura genus frugum quod centuplicaverat, videtur mihi cunctarum in illo virtutum ostendisse multiplicationem. Denique sequitur: Et benedixit ei Dominus, et magnificatus est vir, et ambulabat videns, et magnificatus est, donec magnus [Col. 0209B] fieret vehementer. Fertilitas autem et multiplicatio hordei, ignoro, si quem possit facere gloriosum. Verum in quibusdam codicibus invenitur: Seminavit post haec hordeum, et invenit centuplum. Quod hordeum seminat, et non frumentum, et tamen benedicitur in eo, et magnus efficitur, apparet quod nondum erat magnus; sed posteaquam seminavit, et collegit centuplum, tunc factus est magnus valde. Hordeum quippe jumentorum maxime cibus est et servorum. Nam Isaac significat sermonem Dei. Qui sermo in lege hordeum seminat, in Evangeliis triticum. Ille enim cibus perfectioribus et spiritalibus, hic imperitioribus et animalibus paratus est; quia scriptum est: Homines et jumenta salvos facias, Domine (Psal. XXXV, 7). Et tamen in ipso hordeo invenit [Col. 0209C] centesimum fructum. Invenis enim in lege martyres, quorum est centesimus fructus. Seminavit hordeum, legem videlicet exponendo, et manifestavit, quod lex spiritalis est. Tunc seminavit triticum, evangelicam videlicet praedicationem. Inde est quod prius quinque millia hominum de quinque panibus, deinde quod quatuor millia de septem panibus saturavit.

VERS. 17-22.---Deinde venit in valle Geraris, et habitavit ibi. Pro valle torrentem habet in Hebraeo. Neque enim Isaac habitare poterat in valle. Habitavit autem in torrente, postquam magnus factus est. De quo scriptum est: De torrente in via bibet (Psal. CIX, 7). De quo etiam Elias bibit. Sed quia Elias non erat perfectus ut Christus, ideo torrens [Col. 0209D] ille aruit. Dominus vero noster etiam in torrente traditus est, dedicans regenerationem nostram et baptismi sacramentum.

VERS. 23-25.---Porro quibusdam interpositis sequitur historia, quod ascendit ab illo loco in Bersabee, ubi apparuit ei Dominus in ipsa nocte, et reliqua usquequo ait: Ad quem locum cum venissent Abimelech, et Ochoza, amici illius, et Ficol, dux militum, etc. Et ait: Ego sum Deus Abraham patris tui. Ac si diceret: Dum patris tui Deus sum, misericors ero tui sicut et illorum. Caeterum Isaac spiritaliter, Dominus scilicet noster, extendit tabernaculum, id est Ecclesiam. Praecepitque servis suis, id est apostolis, ut foderent puteum, id est doctrinam apostolicam; [Col. 0210A] propriis manibus, videlicet propriis scriptionibus. Sed quid diversi putei Isaac, quos foderunt pueri ejus, significent, jam saepe praefati viri liber indicat, si quis nosse gestierit. Sequitur:

VERS. 26-29.---Ad quem locum cum venisset Abimelech, et Ochoza amici illius, et Ficol, dux militum, locutus est eis Isaac, et reliqua. Sciendum est autem quod Abimelech iste, quem diximus significare superius philosophos, et studiosos quosque qui per eruditionem philosophiae multa etiam ex veritate comprehenderunt, non semper habuit pacem cum Isaac, sed aliquando dissidet, aliquando pacem requirit. Neque enim philosophi semper cum verbo Dei consentiunt, nec semper contrarii sunt. Multi enim philosophi unum Deum esse, qui cuncta creaverit, [Col. 0210B] scribunt. Nonnulli etiam hoc addiderunt quod cuncta per Verbum suum fecerit, et Verbum Dei sit quod cuncta moderetur. In hoc cum lege et Evangelio consentiunt. Dissident vero a nobis cum dicunt Deo coaeternam materiam esse, cum negant Deum curare mortalia, sed providentiam illius supra lunaris globi spatium cohiberi, cum nascentes stellarum cursibus pendunt. Dissident, cum perpetuum dicunt hunc mundum et nullo fine claudendum. Sunt et alia in quibus dissident et concordant. Et ideo Abimelech secundum hanc figuram aliquando in pace esse cum Isaac, aliquando dissidere describitur. Sed non otiose scribitur quod duo alii cum Abimelech venerint, id est Ochoza, gener ejus, et Ficol, dux militum. Interpretatur autem Ochoza tenens, [Col. 0210C] et Ficol os omnium. Ipse autem Abimelech pater meus rex. Qui tres, sicut longe superius ostendimus, imaginem totius philosophiae tenent, quae apud eos in tres partes dividitur, logicam, physicam, ethicam, id est rationalem, naturalem et moralem. Rationalis est, quae Deum Patrem omnium confitetur, ut est Abimelech. Naturalis est illa quae fixa est, et tenet omnia velut naturae illius viribus nitens, quam profitetur Ochoza, qui dicitur tenens. Moralis est, quae in ore est omnium, et ad omnes pertinet, et pro communium similitudine praeceptorum in omnium ore versatur, quam designat iste Ficol, qui os omnium interpretatur. Hi ergo omnes in hujuscemodi institutionibus instituti veniunt ad legem, et dicunt: Vidimus tecum esse Dominum, et [Col. 0210D] idcirco diximus: Sit juramentum inter nos, et reliqua usque, sed cum pace dimisimus auctum benedictione Domini.

Possunt quidem isti tres, qui pacem requirunt a verbo Dei, et pervenire cupiunt pacto et societati ejus, figuram tenere trium Magorum, qui ex Orientis partibus veniunt, eruditi paternis libris, et institutione majorum, et dicunt: quia videntes vidimus natum regem, et vidimus, quia Deus est cum illo, et venimus adorare eum. Istiusmodi accedens ad legem Dei necessario dicit: Juravi, et statui custodire judicia justitiae tuae (Psal. CXVIII, 106). Sed dum petunt ut non facias nobis quidquam mali, et reliqua, remissionem peccatorum per haec [Z., hoc.] [Col. 0211A] deposcere videntur, et ne recipiant mala, benedictionem postulant, non retributionem.

VERS. 30.---Et fecit illis convivium. Certum est enim quia qui ministrat verbum, sapientibus et insipientibus debitor est.




CAPUT XXVII.

VERS. 42.---Dixitque Rebecca ad Jacob: Audivi, quod frater tuus Esau minatur occidere te. Q aeritur quomodo annuntiata sunt verba Esau Rebeccae, quibus comminatus est occidere fratrem suum; cum Scriptura dicat hoc cum in sua cogitatione dixisse? Nisi quia hic nobis datur intelligere quod divinitus ei [Z., eis] revelabantur omnia.




CAPUT XXVIII.
[Col. 0211B]

VERS. 11-19 passim.---Inde sequitur qualiter Jacob in itinere dormiens, lapidem capiti suo supposuit, et obdormivit, et vidit scalam a terra coelo inhaerentem, innixum scalae Dominum, ascendentes quoque et descendentes angelos conspexit. In itinere quippe dormire est in hoc praesentis vitae transitu a rerum temporalium amore quiescere, et ab appetitu visibilium mentis oculos claudere. Angelos vero ascendentes et descendentes cernere est cives coelestis patriae contemplari, vel quanto amore conditori suo super semetipsos inhaereant, vel quanta compassione charitatis nostris infirmitatibus condescendant. Et notandum valde est quod ille dormiens angelos videt et in lapide caput ponit. Quia nimirum ipse ab exterioribus operibus cessans, interna [Col. 0211C] penetrat, qui intenta mente, quod principale est hominis, imitationem sui Redemptoris observat. Caput quippe in lapide ponere est mente Christo inhaerere.

Quid est quod Jacob dixit: Terribilis est locus iste. Non est hic aliud, nisi domus Dei et porta coeli? Haec verba ad prophetiam pertinent, quod futurum erat in terra repromissionis Deum verum timere, et colere, tabernaculumque ei fieri, eumque, qui est super omnia benedictus Deus, pedibus suis ambulare in ea. Portam coeli autem sic intelligere debemus tanquam inde fiat aditus credentibus ad capessendum regnum coelorum.

Cur Jacob oleum fudit super lapidem quem erexit in titulum? Non idololatriae fecit simile. Non enim [Col. 0211D] vel tunc vel postea frequentavit lapidem adorando aut ei sacrificando; sed signum fuit in prophetia evidentissima constitutum quae pertinet ad unctionem. Unde Christi nomen a chrismate est. Prodamus manifestius per singula.

Viditque Dominum Jacob innixum scalae, dicentem sibi: Ego sum Deus Abraham patris tui, et Deus Isaac. Terram in qua dormis tibi dabo. Subauditur, in spe, et semini tuo, in re. Id est Christo, juxta illud: Postula a me et dabo tibi gentes (Psal. II, 8). Vel semen illius, apostoli designantur. Eritque germen tuum, id est fideles, sicut pulvis terrae, prae multitudine [Z., magnitudine] subauditur, dilataberis ad occidentem, et orientem, et septentrionem, et meridiem. [Col. 0212A] Quod impletum videmus quia in quatuor partibus mundi Ecclesia Christi est dilatata. Et benedicentur in te, id est in Christo, quem tu praefiguras; et in semine tuo, hoc est in apostolis, cunctae tribus terrae, id est omnes nationes terrae.

Et ero custos tuus, quocunque perrexeris. Quia Deus Pater custodivit eum, vel corpus ipsius, quod est Ecclesia. Et reducam te in terram hanc; juxta quod Paulus ait: Caecitas ex parte contigit in Israel. Cum autem plenitudo temporis introierit, tunc omnis Israel salvus fiet (Rom. XI, 25).

Cumque evigilasset Jacob de somno, ait: Vere Dominus est in loco isto. Prophetando dixit, sicut jam manifeste demonstravimus. Quia futurum erat ut Dominus in eadem terra visibiliter appareret. Et ego [Col. 0212B] nesciebam. Hoc ex persona Judaici populi dixit, qui nescierunt Christum pro salute mundi in terris advenisse. Sequitur:

Appellavitque nomen urbis Bethel. Quae interpretatur domus Dei. Significat Ecclesiam, quae domus Dei est. Quae prius Luza vocabatur, quae interpretatur amygdalum. Significat Judaeam. Sicut amygdalus enim ante omnes arbores folia emittit, ita et Judaea ante omnes gentes notitiam Dei et legis habuit, et quasi fide floruit; et sicut quidem poma amygdali tria continent in se, hoc est corium, testam et nucleum; ita sacra Scriptura, quam Judaea plebs percepit, trinam continet in se intelligentiam, id est physicam, ethicam, et logicam, hoc [Col. 0212C] est historialem, allegoricam, et moralem significationem.




CAPUT XXIX.

VERS. 1.---Profectus ergo Jacob, id est Dominus Jesus Christus, cujus typum tenuit in hoc loco, ad terram orientalem, hoc est ad populum Judaeorum, qui videbantur notitiam legis et Dei habere, de quo Propheta ait: Ecce vir, Oriens nomen ejus (Zach. VI, 12).

VERS. 2.---Et vidit puteum in agro. Profunditatem videlicet Scripturarum in populo Judaico, seu gratiam baptismi, in libris legis et prophetarum praefiguratam. Tresque greges ovium accubantes juxta eum. Quia Judaicus populus tripliciter divisus erat, id est in Pharisaeis, et Sadducaeis, et populo vulgari. Nam ex illo pecora adaquabantur. Id est, Judaei in [Col. 0212D] bonis terrae sperantes, qui dictis Veteris Testamenti instruebantur; vel patres antiqui, baptismum in libris legis et prophetarum intelligentes [Z., non intel.]. Et os ejus grandi lapide claudebatur. Lapis enim Christum, qui occultabatur incredulis, vel duritiam legis, qua spiritalis intelligentia vel gratia Baptismi celabatur, significat.

VERS. 3-6.---Morisque erat ut cunctis ovibus congregatis devolverent lapidem. Quia cum plenitudo temporis advenit, ut per Unigenitum genus humanum salvaretur, ipse revelare dignatus est, et tunc duritia legis manifestata est. Scriptum namque est: Tunc aperuit eis sensum, ut intelligerent Scripturas (Luc. XXIV, 45).---Et refectis gregibus, hoc est credentibus [Col. 0213A] fidelibus. Rursum super os putei ponerent. Quia gentibus credentibus Judaei in sua infidelitate permanserunt, et neque Christum, neque profunditatem Scripturarum intelligunt.

VERS. 7.---Dixitque Jacob pastoribus: Adhuc multum tempus diei superest. Quomodo Dominus ista loquitur praedicatoribus, videlicet, quia multum spatium est amodo usque ad futuram resurrectionem, quod spatium diei non immerito comparatur; quia modo licet in claritate fidei consistentes bona usque ad finem saeculi operari. Nec tempus est ut ad caulas greges, id est ad mansiones coelestes, quia prius perfecte fideles instruendi sunt cognitione fidei. Unde et subditur: Date ante potum ovibus. Scilicet ac si dicatur: Instruite simpliciter simplices, [Col. 0213B] et sic ad pastum, hoc est ad meditationem Scripturarum, reducite.

VERS. 8.---Qui responderunt: Non possumus, donec omnia pecora congregentur, et amoveamus lapidem de ore putei ut adaquemus greges. Bene quidem aiunt: Non possumus, donec omnia pecora congregentur. Quia antiqui praedicatores nec profunditatem Scripturarum, nec gratiam baptismi aliis pandere potuerunt, donec adveniret tempus quo omnes gentes per Christum ad profunditatem Scripturarum et ad fontem baptismi aggregarentur.

VERS. 9.---Adhuc loquebantur, et ecce Rachel veniebat cum ovibus patris sui. Nam gregem ipsa pascebat. Potest enim per Rachel, quae ovis interpretatur, Ecclesia significari, quae pavit olim et pascit [Col. 0213C] modo populum catholicum, quae cum fidelibus venit ad Christum.

VERS. 10.---Quam cum vidisset Jacob. Dominus scilicet, verus supplantator; et sciret consobrinam suam, Ecclesiam videlicet de gentibus collectam, quae filia exstitit Synagogae, quae est soror unici Filii Dei Patris, cujus filia dicitur esse per gratiam. Oves Laban, avunculi sui, id est gentilis populi, ex quo processit prius Synagoga Judaeorum, de qua Dominus carnem assumere dignatus est. Quanquam Laban divinam significet gratiam, cujus oves sunt omnes electi. Amovit lapidem quo puteus claudebatur, id est duritiam legis, qua spiritalis intelligentia claudebatur.

VERS. 11.---Et adaquato grege. Refecto videlicet [Col. 0213D] populo fideli ex profunditate Scripturarum, seu renato fonte baptismatis. Osculatus est eam. Quia postea reconciliatus est Ecclesiam suam. Elevataque voce flevit. Flevit, quia misertus est generis humani.

VERS. 12.---Et indicavit ei quod frater esset patris ejus et filius Rebeccae. Bene ait, et indicavit quod frater esset patris ejus et filius Rebeccae. Quia ex stirpe patriarcharum et ex Synagoga Judaeorum Dominus incarnari dignatus est: At illa festinans nuntiavit patri suo. Quia Ecclesia non exstitit contenta solummodo propria salute, sed gentibus atque sapientibus hujus mundi praedicare studuit.

VERS. 13.---Qui cum audisset venisse Jacob, filium [Col. 0214A] sororis suae, cucurrit, gressibus fidei, et amplexatus est eum brachiis dilectionis, et fidei; et in oscula ruens, videlicet societatem reconciliationis, promeruit et charitatis. Duxit in domum suam. Quia hospitium mentis ei praeparavit per fidem, ut in ipso habitare dignaretur, juxta quod ipse ait per Prophetam: Et inhabitabo, inambulabo in eis, eroque eis pater, et ipsi erunt mihi in filios, dicit Dominus (II Cor. VI, 16, 18).

Deinde jam sequitur quatenus Jacob serviendo apud Laban duas accepit uxores, hoc est, primo Liam, secundo Rachel, pro qua servivit septem annis aliis. Sed animadvertendum est quia nunc quidam male aestimant post septem annos alios eam accepit uxorem, sed post septem dies nuptiarum primae [Col. 0214B] uxoris. Nam sequitur: Et ingressus est ad Rachel, et dilexit Rachel magis quam Liam, et servivit ei septem annis aliis. Inde sibi accepit Liae ancillam, nomine Zelfam, et ancillam Rachelis Balam, ex quibus quatuor genuit duodecim filios et unam filiam. De Lia scilicet genuit Ruben, Simeon, Levi, Judam, Isachar, Zabulon; de Rachel autem Joseph et Benjamin; de Bala, ancilla Rachelis, Dan et Nephthalim; de Zelfa, ancilla Liae, Gad et Aser. Hi sunt duodecim filii Israel patriarchae.

Sed antequam inde [Petr., in] longius stylum vertamus, libet istorum propter compendium lectionis etymologias nominum pariter dicere, ut compendioso sermone ostendamus legentibus quid in suis vocabulis resonant. Nam ex causis propriis nomina [Col. 0214C] propria acceperunt, ut aut futuris quibusdam aut praecedentibus eorum causis conveniant. Verum manente in eis spiritali sacramento, nunc prius tantum ad litteram interpretationes historiae prosequimur, ut postea valeamus manifestius spiritales eorum significationes depromere. Jacob quippe interpretatur supplantator, sive quod in ortu plantam nascentis fratris apprehenderit, sive quod postea fratrem arte deceperit. Unde et Esau dixit: Juste vocatum est nomen ejus Jacob; supplantavit enim me en altera vice. Lia interpretatur laboriosa, utique generando. Plures enim dolores quam Rachel fecunditate pariendi experta est. Rachel interpretatur ovis. Pro ea enim Jacob pavit primum oves Laban.

VERS. 20.---Et videbantur ei pauci dies. Quid est [Col. 0214D] hoc, cum magis breve tempus longum esse soleat amantibus? Sed dictum est propter laborem servitutis, quem facilem et levem amor facieba

Ruben, videns filium, vel filius visionis. Sic enim, quando eum peperit Lia, vocavit nomen ejus Ruben dicens: Vidit Deus humilitatem meam. Simeon auditio vel exauditus. Sic enim dixit Lia quando eum peperit: Quia exaudivit me Deus. Nonnulli enim interpretantur audivit tristitiam, vel nomen habitaculi, quod spiritaliter congruit. Levi additus, vel assumptus. Dixit enim Lia quando eum genuit non ambigens de amore viri: Nunc mecum erit vir meus, quia peperi ei tres filios. Juda confessio dicitur; quando enim peperit eum Lia, laudem Domino retulit, [Col. 0215A] dicens: Nunc super hoc confitebor Domino. Et ob id vocatus est Juda. A confessione itaque nomen ejus est dictum, quod est gratiarum actio. Isachar interpretatus est merces. Is quippe dicitur: est merces. Hoc autem ideo, quia mandragoris filii Ruben introitum viri, qui Racheli debebatur, ad se emerat Lia: Unde et dum natus est, Lia dixit: Dedit Deus mercedem meam. Zabulon interpretatur habitaculum. Sextum enim hunc filium genuerat Lia. Propterea jam secura dixit: Habitabit mecum vir meus. Unde et filius ejus vocatus est habitaculum. Nephthalim e conversione, sive comparatione causa nominis ejus est. Unde et dixit Rachel, cum eum peperisset ancilla ejus Bala: Habitare me facit Deus habitatione cum sorore mea. Dan interpretatur judicium. [Col. 0215B] Bala enim, dum eum peperisset, dixit Rachel, domina ejus: Judicavit Dominus, et exaudiens dedit mihi filium, causam nominis ejus expressit, ut ab eo quod judicasset Dominus, filio ancillae judicii nomen imponeret. Gad ab eventu sive procinctu vocatus est. Quando enim peperit eum Zelfa, dixit domina ejus Lia: In fortuna, id est quod dicitur in procinctu, vel eventu, et ut apertius dicatur, interpretatur tentatio vel accinctus. Aser beatus dicitur. Dum enim peperisset eum Zelfa, dixit Lia: Beata ego et beatificant me mulieres, et ab eo quod beata dicatur, ex etymologia nominis beatum vocavit. Joseph ab eo quod sibi alium addi mater optaverat, vocavit augmentum. Hinc Pharao Saphaneth Aegyptio sermone appellavit, quod Hebraice absconditorum repertorem [Col. 0215C] sonat, pro eo quod obscura somnia revelavit et sterilitatem praedixit. Tamen quia hoc nomen ab Aegyptio ponitur, ipsius linguae debet habere rationem. Interpretatur enim Saphaneth Aegyptio sermone salvator mundi, eo quod orbem terrae ab imminenti famis excidio liberavit. Benjamin interpretatur filius dexterae, quod est virtutis. Dextera enim appellatur Iamin. Mater quippe ejus moriens vocavit nomen ejus Benoni, id est filius doloris mei. Pater hoc mutavit, filium dexterae nominans. Dina transfertur in causam. Jurgii enim in Sicimis causa exstitit.

Verumtamen Jacob spiritaliter significat Dominum ac Redemptorem nostrum, vel perfectos viros qui, omnia desiderantes, volunt quieti vivere in vita contemplationis. [Col. 0215D] Rachel vero, vitam contemplativam; Lia autem, activam. Laban quippe, qui interpretatur dealbatio, gratia Dei omnipotentis, per quam fit remissio peccatorum, cui serviunt perfecti viri ob vitam contemplativam. Quod si libitum tibi fuerit, lector, plenius nosse, beati papae Gregorii summi praedicatoris, et Isidori strenui doctoris dicta vigilanti cura perlustra, quae prae angustia nos temporis inserere non libuit. Quanquam Victorinus martyr aliique doctores, super Synagoga et Ecclesia intelligi velint has duas uxores Jacob. Lia, inquiunt, major natu, typum tenuit Synagogae, quia prior Dei [Z., prioridie] genuit populum. Et quid est quod oculis legitur gravida [F., gravata], nisi quia lex per [Col. 0216A] Moysen data cooperta est atque signata? Quod autem in nocte conjungitur Jacob, significat ipsam Synagogam Deo conjunctam in tenebris litterae [Z., latere]. Turba vero amicorum ipsius designat turbam patriarcharum et prophetarum, ut quibusdam videtur. Rachel autem, junior et pulchra, prius sterilis est, postmodum fecunda, similitudo est Ecclesiae. Junior, quia tempore posterior. Pulchra, quia corpore et spiritu sancta. Oculi ejus decori, quia Evangelium perspicere meruerunt. Quae etiam tandiu sterilis fuit, quousque Synagoga populum generabat. Quae in die copulata est Jacob, quia Ecclesia gentium in die Novi Testamenti sociatur Christo. Ad cujus etiam nuptias turbae amicorum conveniunt, quia per sanctos apostolos, qui sunt amici [Col. 0216B] ipsius, Ecclesia incorporatur Domino. Habuit etiam ancillas earum Jacob, et ex eis genuit filios, quia sunt in utroque populo docentes carnales, atque in vita veteris hominis permanentes, quorum praedicatione filii Domino generantur. Unde Bala interpretatur inveterata, illos demonstrans qui carnalibus sensibus dediti, tamen spiritalia etiam de ipsa incommutabilis substantia Divinitatis annuntiant. Zelfa vero, quae interpretatur os hians, illos figurat quorum praedicatione os aperitur et cor non sequitur; de qualibus scriptum est: Populus hic labiis me honorat; cor autem eorum longe est a me (Matth. XV, 8). Et alibi: Quae dicunt, facite; quae autem faciunt facere nolite (Matth. XXIII, 2).

Cur autem Jacob pro Rachel servit, et supponitur [Col. 0216C] Lia, nisi quia Dominus, ut Ecclesiam assumeret, prius Synagogam sibi conjunxit? Sed videamus quales filii nascuntur. Ex Lia namque nascuntur Ruben, Simeon et Levi, et reliqua. Ruben, qui interpretatur videns filium, significat perfectum doctorem ex synagoga Judaeorum in fide nascentem. Qui bene videns filium [dicitur]. In filiis opera designari Psalmista testatur, qui in beati viri benedictionibus inter caetera dicit: Filii tui sicut novellae olivarum (Psal. CXXVII, 4). Et infra: Et videas filios filiorum tuorum (Ibid., vers. 7). Non enim qui timet Dominum, nisi genuerit filios nepotesque susceperit, beatus esse non potest, cum virgini fideli potior merces exspectat. Sed in filiis, ut diximus, opera, in filiis vero filiorum fructus operum, id est mercedem [Col. 0216D] designat aeternam. Denique iste Ruben egressus tempore messis triticeae in agrum reperit mandragoras, quas matri Liae attulit, et reliqua. Significat sanctos apostolos caeterosque praedicatores, qui possunt in agrum praedicationis exire, et ad publicum procedere, verbumque annuntiare, operibusque adimplere, et prolem spiritalem gignere. Possumus per agrum etiam libros legis prophetarumque praeconia; per mandragoras vero, quae bonum habent odorem, sed insipidum saporem, Dominum Jesum Christum intelligere, habentem bonum odorem apud eos qui crediderunt in eum, insipidum apud illos qui in infidelitate permanserunt et qui prave de illo senserunt, juxta quod scriptum est: Alii dicebant: [Col. 0217A] Bonus est; alii vero, Non, sed seducit turbas (Joan. VII, 12). Sed bene tempore messis triticeae exiit, quia eo tempore destinati fuerunt ad praedicandum, quando jam tempus erat ut populus colligeretur ad fidem, secundum quod de eis dicitur: Levate oculos vestros, et videte regiones, quia albae sunt jam ad metendum (Joan. IV, 35). Ipse attulit Liae matri, quia Dominum prius praedicaverunt Synagogae matri. Sed per Liam pervenit ad Rachel, quia per primitivam Ecclesiam pervenit ad Ecclesiam gentium Christus.

Deinde sequitur Simeon. Simeon vero, qui interpretatur audivit tristitiam vel nomen habitaculi, ut quibusdam videtur, illos significat qui hic studiose laborant, et tristantur pro suis aliorumque delictis, [Col. 0217B] audiuntque quidquid eis poenitendo praedicatur. Unde bene audivit tristitiam vel nomen habitaculi dicitur, ut etiam hujus qualitate vocabuli evidentius inculcaret et quid hic habendum et quid sit salubriter exspectandum. Illis enim coelestis habitaculi gaudium dabitur, quorum hic animus fructuosa poenitentia contristatur, quibus et dicitur: Tristitia vestra vertetur in gaudium (Joan. XVI, 20).

Levi proinde Simeoni succedit, id est additus. In quo intelligimus sive eos qui temporalibus aeterna mercantur, sicut Salomon dicit: Redemptio animae viri propriae divitiae ejus (Prov. XIII, 8); seu illos qui Dei sequendo consilium percipiunt in hoc saeculo centuplicia cum tribulationibus, in futuro autem saeculo vitam aeternam. His etiam quod scriptum [Col. 0217C] est convenit: Qui addit scientiam, addit laborem (Eccl. I, 18). Nam et sancto Jacob ad hoc tribulationum acerbitas addebatur ut probato praemiorum merces amplior redderetur.

Judas. Judas enim, qui interpretatur confessio vel laudatio, illos significat qui in vera confessione fidei perseverant, et laudes gratiarum Domino rependunt. Sive illos qui delicta sua veraciter confitentur, quia sine confessione malorum, culmen bonorum nullus apprehendit, et nisi per confessionem renuntiemus actibus malis, non informamur rectis.

Isachar. Isachar interpretatur merces. Significat illos qui tentationes praesentis vitae, patientia fulti, solummodo pro superna mercede libentissime tolerant, et futurae mercedis contemplatione firmantur, [Col. 0217D] quia sciunt juxta Apostolum, Quod non sunt condignae passiones hujus temporis ad futuram gloriam, quae revelabitur in eis (Rom. VIII, 18). Fructuosius quippe pugnatur, ubi merces speratur.

Dan. Dan interpretatur judicium. Eximios videlicet atque summos sui interpretatione nominis significat, qui spiritaliter conversantes sciunt judicare omnia, juxta quod Paulus ait: Spiritalis judicat omnia, et ipse a nemine judicatur (I Cor. II, 15).

Zabulon. Zabulon interpretatur habitaculum fortitudinis. Illos designat qui pro Christo animas suas ponunt, in quibus Dominus haec, quae superius diximus, operatur et perficit; videlicet quando virtus in infirmitate perficitur, ut corpus quod ab inimicis [Col. 0218A] putatur infirmum, et per cujus materiam animo quoque inferre nituntur interitum, Deo confortante experiatur invictum.

Nephthalim, qui interpretatur latitudo, illos signat qui dilatati sunt largis operibus misericordiae, atque dilatato corde ad coelestia tendunt, et carnis curam non in desideriis, sed sola necessitate requirunt, sicut Apostolus ait: Et carnis curam ne feceritis in desideriis (Rom. XIII, 14).

Gad. Gad interpretatur tentatio vel accinctus. Significat eos qui in exercitio tentationum sunt fortes; qui postquam bona inchoant, majoribus tentationibus necesse est ut probentur, atque ad bella graviora accingantur, ut fide illorum fortitudo comprobetur, dicente Salomone: Fili, accedens ad servitutem [Col. 0218B] Dei, sta in justitia et timore, et praepara animam tuam ad tentationem (Eccli. II, 1). Itemque Psalmista: Praecinxisti me, inquit, ad bellum (Psal. XVII, 40).

Et quoniam beatificamus eos qui sustinuerunt sufferentiam. Aser: Aser interpretatur beatus, illos praefigurat qui tentationes patienter sufferunt, securi de promissione coelestis praemii ac felices de victoria certaminum. Unde post Gad Aser, id est beatus, congruo satis ordine ponitur. Beatus vir qui suffert tentationes, quoniam, cum probatus fuerit, accipiet coronam vitae (Jac. I, 5). Quia hujus beatitudinis fida promissione patientes non angustantur; sed spe gaudentes, in tribulatione patientes cum Psalmographo decantant: In tribulatione dilatasti me (Psal. [Col. 0218C] IV, 1). Et item: Viam mandatorum tuorum cucurri, cum dilatares cor meum (Psal. CXVIII, 32).

Joseph. Joseph interpretatur augmentum vel addens. Significat illos qui pro augmento spiritalis substantiae virtutumque student. Unde et augmento felici succedente gratiarum dona tribuuntur eis, et insuper additur gloria coelestis muneris, quia super praecepta Dei aliquid amplius vel in virginitate vel ex facultatum suarum quantitate offerunt.

Benjamin. Benjamin interpretatur filius dexterae, illos demonstrans qui omnia sua ideo faciunt ut ad dexteram judicis statuantur. Et bene extremo Benjamin ponitur loco; quia cum novissima inimica mors destruetur, felicitas haereditatis aeternae donabitur [Col. 0218D] electis: sive unusquisque fidelium filius dexterae jure dicatur, seu omnis coetus Ecclesiae, de qua canimus: Astitit regina a dextris tuis in vestitu deaurato, circumamicta varietate (Psal. XLIV, 10). Et haec videlicet Ecclesia, ex utroque populo collecta, tanquam duae uxores Jacob parit hos filios, et pro his deservit Jacob septem annis. Servitus itaque Jacob septem annorum pro duabus uxoribus, hujus vitae praesentis tempus significat, qui per septem dies volvitur, in qua Dominus formam servi accepit, factus obediens paternae voluntati usque ad mortem. Ille enim pro ovibus servit; et Dominus noster ait: Non venit Filius hominis ministrari, sed ministrare (Matth. XX, 28). Ille oves pavit [Z., pascit]; et Dominus in Evangelio dicit: Ego sum pastor bonus [Col. 0219A] (Joan. XI, 14). Ille mercedis lucro varium sibi pecus abstulit Christus diversarum gentium varietatem sibimet congregavit. Ille tres virgas amputatis corticibus in alveis aquarum apposuit, ut earum contemplatione multiplicarentur ejus oves; et Dominus noster in aqua baptismatis trium personarum nomina, Patris, et Filii, et Spiritus sancti, populo fideli proposuit, ut quisque hoc pleno corde perspexerit, efficiatur opus Dei.

Aliter. Quid est enim virgas virides amygdalinas atque ex platanis ante gregum oculos ponere, nisi per Scripturae seriem antiquorum patrum vitas atque sententias in exemplum populis praebere? Quae nimirum, quia juxta rationis examen rectae sunt, virgae nominantur. Quibus ex parte corticem [Col. 0219B] subtrahit, ut in his quae exspoliantur intimus candor appareat. Et ex parte corticem servat, ut sicut fuerant exterius, in viriditate permaneant. Variusque virgarum color efficitur, dum cortex ex parte subtrahitur, ex parte retinetur. Ante considerationis enim nostrae oculos praecedentium patrum sententiae quasi virgae variae ponuntur. In quibus, dum plerumque intellectum litterae fugimus, quasi corticem subtrahimus; et dum plerumque intellectum litterae sequimur, quasi corticem reservamus. Dumque ab ipsis cortex litterae subducitur, allegoriae candor interior demonstratur; et dum cortex relinquitur, exterioris intelligentiae virentia exempla monstrantur. Quas bene Jacob in aquae canalibus posuit, quia et Redemptor noster in libris eas sacrae scientiae, [Col. 0219C] quibus nos intrinsecus infundimur, fixit. Has aspicientes arietes cum ovibus coeunt, quia rationales nostri spiritus, dum in earum intentione defixi sunt, singulis quibusque actionibus permiscentur, ut tales fetus operum procreent, qualia exempla praecedentium in vocibus praeceptorum vident, et diversum colorem prolis boni operis habeat; quia et nonnunquam subtracta litterae cortice acutius interna considerat, et reservato nonnunquam historiae tegmine, bene se in exterioribus format.

Verumtamen requirendum est juxta historiam quomodo pro aspectu virgarum variarum varii pecorum fetus nascebantur. Observabat ergo Jacob tempore quo ascendebantur pecora, et post calorem diei ad potandum avida pergebant. Discolores virgas ponebat [Col. 0219D] in canalibus, et admissis arietibus et hircis in ipsa potandi aviditate, oves et capras faciebat ascendi, et ex duplici desiderio dum avide bibunt et ascenduntur a maribus, tales fetus conciperent quales umbras arietum et hircorum desuper ascendentium in aquarum specula contemplabantur. Ex virgis enim in canalibus positis varius erat etiam imaginum color. Nec mirum hanc in conceptu feminarum esse naturam, ut, quales perrexerint [F., perspexerint] sive mente conceperint in extremo voluptatis aestu, quo concipiunt, talem sobolem procreent, cum hoc ipsum etiam in equarum gregibus apud Hispanos dicatur fieri; et Quintilianus in ea controversia in qua accusabatur matrona quod Aethiopem peperit, pro defensione [Col. 0220A] illius argumentetur hanc conceptus esse naturam quam supra diximus. Et multa dicuntur similiter fieri in animalium fetibus. Sed et mulieri accidisse traditur, et scriptum reperitur in libris antiquissimi et peritissimi medici Hippocratis quod suspicione adulterii fuerat punienda, cum pulcherrimum peperisset utrique parenti generique dissimilem, nisi memoratus medicus solvisset quaestionem, illis admonitis quaerere ne forte aliqua talis pictura esset in cubiculo, qua inventa mulier a suspicione liberata est.

VERS. 42.---Quare Jacob primi temporis sua esse voluit, et serotina Laban? Vel cur hac arte sua non magis omnia esse fecisset? Jacob, prudens et callidus, justitiam et aequitatem etiam in nova arte servabat. [Col. 0220B] Si enim omnes agnos et haedos varios pecora procreassent, erat aliqua suspicio doli, et aperte huic rei Laban invidus contraisset. Ergo ita omnia temperavit ut ipse fructum sui laboris acciperet, et Laban non penitus spoliaretur; si quando oves et caprae primo tempore ascendebantur; quia melior vernus est fetus, ante ipsas ponebat virgas, ut varia soboles nasceretur. Quaecunque oves et caprae sero quaerebant marem, ante harum oculos non ponebat, ut unius coloris pecora nascerentur, et quidquid primum nascebatur, suum erat, quia discolor et varium erat, et quidquid postea, Laban; unius enim tam in nigro quam in albo coloris pecus oriebatur.

Cur nec Jacob fraudis in hoc facto arguendus est? Per hoc cogit inquiri prophetiam et aliquam figuratam [Col. 0220C] significationem res ista, quanquam sine dubio ut propheta fecit Jacob. Non enim tale aliquid nisi revelatione spiritali eum fecisse credendum est.

Quomodo sexdecim vicibus dicit Jacob socero suo mutasse eum mercedem suam? Hic est enim sensus quod per singulos fetus semper Laban conditionem mutaverit. Si videbat varium nasci pecus, post fetum dicebat: Volo ut in futurum mihi varia nascantur. Rursum cum vidisset unius coloris nasci pecora (Jacob quippe hoc audito virgas in canalibus non ponebat), dicebat, ut futuros fetus unius coloris sibi pecora procrearent. Et quid plura? Usque ad vices decem semper a Laban pecoris sui Jacob mutata conditio, et quodcunque sibi proposuerat ut nasceretur, in colorem contrarium vertebatur. Ne cui autem [Col. 0220D] in sex annis decem pariendi vices incredibiles videantur, lege Virgilium, in quo dicitur: Bis gravidae pecudes. Natura autem Italicarum ovium et Mesopotamiae una esse perhibetur.

Spiritaliter vero Laban, qui separavit, sicut superius legitur, capras et oves, hircos et arietes varios atque maculosos, cunctum autem gregem tradidit in manus filiorum suorum, significat Judaicum populum. Unde et Laban dealbatio interpretatur; quia idem populus dealbatus siquidem est apud semetipsum per hypocrisin et simulationem. Laban accepit alba et nigra, quia populus Judaeorum albus quidem est apud semetipsum, ut diximus, hypocrisi, sed niger multitudine peccatorum. Filii vel pastores [Col. 0221A] Laban significant Pharisaeos et Sadducaeos, qui videbantur praeesse populo Judaeorum, quasi ovibus. Jacob quippe typum tenuit Salvatoris. Spatium vero trium dierum inter eos significat, quia fide sanctae Trinitatis, seu in cognitione, locutione, et opere peccaverunt contra Dominum. Sequitur:




CAPUT XXXI.

VERS. 19.---Eodem tempore Laban ierat ad tondendas oves, et Rachel furata est idola patris sui. Ubi nunc idola legimus, in Hebraeo theraphim scriptum est, quae Aquila figuras, vel imagines interpretatur. Hoc autem ideo ut sciamus quid in Judicum libro (Jud. XVII et XVIII) theraphim sonet, diximus.

VERS. 25.---Jamque Jacob extenderat in monte [Col. 0221B] Galaad tabernaculum. Non quod eo tempore Galaad mons diceretur, sed per anticipationem, ut frequenter diximus, illo vocatur nomine quo postea nuncupatus est.

VERS. 45, 46.---Tulit itaque Jacob lapidem, et erexit illum in titulum, dixitque fratribus suis: Afferte lapides, et reliqua. Quaeritur quare constituit Jacob lapidem super titulum? Sed diligenter advertendum [Z., animadvertendum] est quod istos titulos in rei cujusque testimonio constituebant, non ut eos pro diis colerent, sed ut eis aliquid significarent.

VERS. 47.---Quem vocavit Laban: Tumulus testis, et Jacob. Acervum testimonii, uterque juxta proprietatem [Col. 0221C] linguae suae. Acervus lingua Hebraea gal dicitur, aad vero testimonium. Rursum lingua Syra acervus igar appellatur, testimonii, sedutha. Jacob igitur acervum testimonii, hoc est Galaad lingua Hebraea appellavit; Laban vero idipsum, hoc est acervum testimonii, igar sedutha gentis suae sermone vocavit. Erat enim Syrus, et antiquam linguam parentum provinciae in qua habitabat, sermone non mutaverat.

VERS. 53.---Juravit Jacob per timorem patris sui Isaac. Quid est quod juravit per timorem patris sui Isaac? Per Deum utique, quem timebat Isaac pater ejus jurare intelligitur, quem timorem etiam superius commendavit cum diceret: Deus patris mei Abrahae, et timor patris mei Isaac.




CAPUT XXXII.
[Col. 0221D]

VERS. 1-10.---Fueruntque ei obviam angeli Dei; quos cum vidisset, ait: Castra Dei sunt haec. Nulla dubitatio est quod angelorum fuerat multitudo; ea quippe in Scripturis militia coeli nominari solet.

VERS. 11.---Dixitque Jacob ad Dominum: Erue me de manu fratris mei Esau, quia valde eum timeo. Quaeri solet quomodo fidem habuerit Jacob, quandoquidem tantum timuit Esau fratrem suum? Satis enim in verbis ejusdem Jacob, quae sequuntur, et humana infirmitas et fides pietatis apparet; ut et Deus liberaret eum, et quae promisit impleret. Admonendi tamen fuimus hoc exemplo ut, quamvis credamus in Deum, faciamus tamen quae facienda sunt [Col. 0222A] ab hominibus in praesidium salutis, ne praetermittentes ea, Deum tentare videamur.

VERS. 22.---Et transivit vadum Jaboc. Non enim legendum est, ut falso in quibusdam codicibus invenitur: Et transivit vadum Jacob, sed Jaboc, quod est proprium nomen ipsius vadi. Itaque,

VERS. 23-29.---Transductisque omnibus quae ad se pertinebant, remansit solus. Et ecce vir luctabatur cum eo usque mane, et reliqua usquequo ait, nequaquam, inquit, Jacob appellabitur nomen tuum, sed Israel. Quomodo ergo Jacob ab eo postulabat [Petr., postulat] benedici, cui luctando praevaluit? Magna haec est de Christo prophetia. Duplex enim hic Jacob intelligitur, id est carnalis et spiritalis. Praevaluit enim Jacob Christo, vel potius praevalere visus est. Per eos [Col. 0222B] enim Israeliticos, a quibus crucifixus Christus, et ab eo benedicitur in eis Israeliticis, qui crediderunt in Christum, ex quibus erat qui dicebat: Nam et ego Israelita sum ex genere Abraham, de tribu Benjamin (Rom. XI, 1). Unus ergo atque idem Jacob et claudus et benedictus; claudus in latitudine femoris tanquam in multitudine [Z., magnitudine] generis, de quibus dictum est: Claudicaverunt a semitis suis (Psal. XVII, 46). Benedictus autem in eis de quibus dictum est: Reliquiae per electionem gratiae salvae factae sunt (Rom. XI, 5).

Quae est causa immutati nominis Jacob, ut Israel vocaretur? Varia hujus nominis interpretatio aestimatur. Sed beatus Hieronymus taliter de ejus interpretatione dixit: Sensus itaque hic est: non vocabitur [Col. 0222C] nomen tuum supplantator, hoc est Jacob, sed vocabitur princeps cum Deo, hoc est Israel. Quomodo enim ego princeps sum, sic tu, qui mecum luctari potuisti, princeps vocaberis. Si autem mecum, Deo, sive angelo, quoniam plerique varie interpretantur, pugnare potuisti, quanto magis cum hominibus, hoc est cum Esau pugnare formidare non debes. Illud autem quod in libro Nominum interpretantur Israel vir videns Deum, sive mens videns Deum, omnium pene sermone detritum, non tam vere quam violenter mihi interpretatum videtur.

Moraliter vero designat angelus Deum et Jacob, qui cum angelo contendit uniuscujusque perfecti viri et in contemplatione positi animam exprimit. Is [Col. 0222D] enim qui certat in luctamine, aliquando superiorem se, aliquando vero eum cum quo contendit inferiorem invenit. Quia videlicet anima quae contemplari Deum nititur, velut in quodam certamine posita, modo quasi exsuperat, quia intelligendo et sentiendo de incircumscripto nomine aliquid degustat; modo vero succumbit, quia et de gustando iterum deficit. Quasi ergo vincitur angelus, quando intellectu intimo apprehenditur Deus Sed notandum quod isdem victus angelus nervum femoris Jacob tenuit, eumque marcessere statim fecit atque ab eo Jacob tempore uno claudicavit pede. Quia scilicet omnipotens Deus, cum jam per desiderium et intellectu cognoscitur, omnem in nobis voluptatem carnis arefacit, et qui prius quasi duobus pedibus innitentes et Deum videbamur [Col. 0223A] quaerere, et saeculum tenere, post agnitionem suavitatis Dei unus in nobis pes sanus remanet atque alius claudicat. Quia necesse est ut debilitato amore saeculi solus in nobis amor convalescat Dei. Si enim tenemus angelum, uno claudicamus pede; quia dum crescit in nobis fortitudo amoris intimi, infirmatur procul dubio fortitudo carnis. Omnis quippe qui uno pede claudicat, soli illi pedi innititur quem sanum habet, quia hic cui desiderium terrenum jam arefactum fuerit, in solo pede amoris Dei tota virtute se sustinet. Et in ipso stat, quia pedem amoris saeculi, quem ponere in terra consueverat, jam a terra suspensum portat. Et nos ergo, si ad parentes proprios, id est ad spiritales patres, redimus, teneamus in via angelum, ut suavitate intima [Col. 0223B] apprehendamus Deum. Contemplativae etenim vitae amabilis valde dulcedo est, quae super semetipsum animum rapit, coelestia aperit, terrena autem debere esse contemptui ostendit, spiritalia mentis oculis patefacit, corporalia abscondit. Unde bene Ecclesia in Canticis canticorum dicit: Ego dormio, et cor meum vigilat (Cant. V, 2). Vigilanti etenim corde dormit, qui per hoc quod interius contemplando proficit, ab inquieto foris opere quiescit. Sequitur:




CAPUT XXXIII.

VERS. 1-9.---Divisitque Jacob filios Liae et Rachel, ambarumque famularum, et posuit utramque ancillam et liberos earum in principio; Liam vero et filios ejus in secundo loco; Rachel autem et Joseph novissimos. [Col. 0223C] Et ipse progrediens adoravit pronus in terram, et reliqua. Non, ut plerique aestimant, tres turmas fecit, sed duas. Denique ubi nos habemus, divisit, Aquila posuit, dimidiavit; ut unum cuneum faceret ancillarum cum parvulis suis; et alium Liae et Rachel, quae liberae erant cum filiis earum; primasque ire faceret ancillas, secundas liberas, ipse autem ante utrumque gregem, fratrem adoraturus occurreret.

VERS. 10-16.---Dixitque Jacob: Sic enim vidi faciem tuam, quasi viderem vultum Dei, et reliqua usque praecedat Dominus meus ante servum suum, et ego sequar paulatim vestigia ejus. Quid sibi vult quod Jacob ait fratri suo: Vidi faciem tuam quasi viderem faciem Dei? Utrum paventis et perturbati animi verba usque in hanc adulationem proruperunt? Haec [Col. 0223D] verba fraterna sunt et benigno animo dicta. Quoniam post benignam susceptionem metus ipse transierat. Et fortassis Dei nomen, et angelorum, vel aliquem sanctum hoc loco intelligere debemus, secundum Apostolum, qui dixit: Etsi sunt qui dicuntur dii sive in coelo, sive in terra, quemadmodum sunt dii multi et domini multi (I Cor. VIII, 5).

Quomodo promisit Jacob fratri suo ut sequeretur vestigia ejus, cum alio itinere tenderet? Forte ad horam sequebatur, vel primo veraci animo promiserat, sed aliud postea cogitando delegit.

VERS. 17.---Et Jacob venit in Socoth, et aedificata domo, et fixis tentoriis, appellavit nomen loci illius Socoth, id est Tabernacula. Quia enim pecoribus suis [Col. 0224A] aedificavit tabernacula, ideo vocavit nomen loci illius Tabernacula. Ubi nos Tabernacula habemus, in Hebraeo legitur Sotheoth. Est autem usque hodie civitas trans Jordanem hoc vocabulo inter partes Scythopoleos.

VERS. 18.---Transivitque in Salem, urbem Sicimorum, quae est in terra Chanaan, et reliqua. Error oboritur: quomodo Salem civitas appellatur, cum Hierusalem, in qua regnavit Melchisedech, Salem ante sit dicta? Aut igitur unius nominis urbs utraque est, quod etiam de pluribus Judaeae locis possumus invenire, ut idem urbis et loci nomen in alia atque alia tribu, ita ut aut certe istam Salem, quae nunc pro Sichima nominatur, dicimus hic interpretari consummatam, atque perfectam; et illam quae [Col. 0224B] postea Hierusalem dicta est pacifica nostro sermone transferre. Utrumque enim accentu [Petr., acceptu] paululum declinato hoc vocabulum sonat. Tradunt Hebraei quod claudicantis femur Jacob ibi convaluerit et sanatum sit, propterea eamdem civitatem curati atque perfecti vocabulum consecutam.




CAPUT XXXIV.

VERS. 1-4.---Egressa est Dina ut videret mulieres regionis illius, et reliqua usque tristemque blanditiis delinivit. Dina quippe ut mulieres videat extraneae regionis egreditur, quando unaquaeque mens, sua studia negligens, actiones alienas curans, extra habitum atque extra ordinem positum evagatur. Quam Sichem princeps terrae opprimit, quia videlicet inventam [Col. 0224C] in curis exterioribus diabolus corrumpit. Et agglutinata est anima ejus cum ea, quia unitam sibi per iniquitatem respicit, et quia cum mens a culpa resipiscit, atque admissum flere conatur, corruptor autem spes ac securitates vacuas ante oculos vocat, quatenus utilitatem tristitiae subtrahat, recte illic adjungitur, tristemque blanditiis delinivit. Modo enim aliorum facta graviora, modo nihil esse quod perpetratum est, modo misericordem Deum loquitur; modo adhuc tempus subsequens ad poenitentiam pollicetur, ut dum per haec decepta mens ducitur, ab intentione poenitentiae suspendatur: quatenus tunc bona nulla percipiat, quam nunc mala nulla constristant: et tunc plenius obruatur suppliciis, quae nunc gaudent [Col. 0224D] etiam in delictis.

VERS. 7.---Deinde sequitur quomodo duo filii Jacob, Simeon et Levi, Emmor et Sichem pariter interfecerunt, et reliqua.

Quomodo duo filii Jacob tantam caedem et depraedationem per se in terra aliena facere potuerunt? Multitudo enim non parva erat cum Jacob, qui plurimum ditatus fuit. Sed filii ejus in hoc facto nominantur, quia ejusdem facti principes atque auctores fuerunt.




CAPUT XXXV.

VERS. 1-29.---Dixit Jacob: Abjicite deos alienos, qui in medio vestri sunt. Et dederunt ei postea omnes deos alienos quos habebant, et inaures quae erant [Col. 0225A] in auribus eorum. Deinde etiam sequitur quemadmodum apparuit iterum Deus Jacob, et benedixit ei, et ipse postmodum egressus inde venit verno tempore ad terram quae ducit Ephratam, et reliqua usque hae sunt autem generationes Esau.

Quomodo [Z., Quid est, quod Jac.] Jacob dixit domui suae: Projicite deos alienos qui in medio sunt vestri? Et iterum: Dederunt ergo ei omnes deos alienos quos habebant, inaures quae in auribus eorum erant? Quae si ornamenta erant, ad idololatriam non pertinebant. Intelligendum est has inaures phylacteria fuisse deorum alienorum. Nam Rebeccam a servo Abrahae inaures accepisse Scriptura testatur, quod non fieret si eis inaures habere ornamenti gratia non liceret. Ergo illae inaures quae cum idolis datae sunt, [Col. 0225B] ut dictum est, idolorum phylacteria fuerant.

Quare secundo dicitur ad Jacob: Non vocaberis Jacob, sed Israel erit nomen tuum, et appellavit eum Israel?

Dudum nequaquam ei ab angelo nomen imponitur; sed quod imponendum a Deo sit, praedicatur. Quod igitur futurum promittitur, hic dicitur expletum. Nimirum ergo nomen hoc ad illam recte intelligitur pertinere promissionem, ubi sic videbitur Deus, quomodo non est antea a patribus visus.

Quae est Ephrata, ubi Jacob Rachel uxorem suam condidisse dicitur, quaerendum videtur. Ephrata vero et Bethlehem unius urbis vocabulum est sub interpretatione consimili; siquidem in frugiferam domum et domum panis vertitur, propter eum panem qui de [Col. 0225C] coelo descendisse dicitur.

Sed movet ubi est turris gregis, juxta quam dicitur Jacob habitasse? Juxta Bethlehem, ubi vel angelorum grex Domini in ortu cecinit; vel Jacob pecora sua pavit, loco nomen imponens; vel, quod verius est, quod vaticinatio [F., vaticinio] futurorum jam tunc mysterium monstrabatur.

Quid est quod de Isaac dicitur: Et consumptus aetate mortuus est, et appositus populo suo? Quomodo comsumptus, vel a quo populo appositus? Consumptus aetate, id est perfectus aetate. Verum angelorum populo, vel sanctarum animarum apponuntur, qui hanc vitam placentes Deo finiunt. Tunc dicuntur apponi, quando nulla jam remanet sollicitudo tentationum et periculum peccatorum. Quod intuens ait [Col. 0225D] Scriptura: Ante mortem ne laudes hominem quemquam (Eccli. XI, 30).




CAPUT XXXVI.

VERS. 7, 8.---Quomodo Scriptura dicit post mortem Isaac patris sui Esau abscessisse de terra Chanaam, et habitasse in monte Seir, cum veniente de Mesopotamia Jacob, legitur misisse eum nuntios ad fratrem suum in terra Seir regionis, Idumaeumque ibi habitasse tum temporis? In promptu est cogitare quod scilicet Esau posteaquam in Mesopotamiam frater ejus abscessit, noluit habitare cum parentibus suis, sive ex illa commotione qua dolebat, benedictione se fraudatum, sive causa uxorum suarum, [Col. 0226A] quas odiosas videbat esse parentibus, et coeperat habitare in monte Seir. Deinde post reditum Jacob fratris sui, facta inter eos concordia, reversus est et ipse ad parentes, et cum mortuum patrem simul sepelissent quia eos plurimum ditatos terra illa, sicut scriptum est, minime capiebat, abscessit rursus in Seir, et ibi propagavit gentem Idumaeorum.

Erant autem filii Jacob duodecim, et computatis omnibus, Benjamin, quod et addidit, hi filii Jacob qui nati sunt ei in Mesopotamia Syria [Z., Syriae]. Dum constat Benjamin natum esse in Chananaea, quomodo tunc duodecim nasci dicuntur in Mesopotamia?

Nulla enim est facilior solutio hujus quaestionis, quam ut per synecdochen accipiatur. Ubi enim [Col. 0226B] major pars est, aut fortior, solet ejus nomine etiam illud comprehendi quod ad ipsum nomen non pertinet.

VERS. 8-21.---Habitavitque Esau in monte Seir; ipse est Edom, et haec nomina filiorum ejus: Eliphaz filius Ada, uxoris Esau, et reliqua usquequo ait, hi duces eorum, ipse est Edom, et isti filii Seir Horraei habitatores terrae: Lotha, et Sobal, et Sebeon, et Ana. Eliphaz, filius Esau, ipse est qui in libro beati Job legitur. Edom vero, et Seir, et Esau unius nomen est hominis: trinomius enim fuit, et ex propriis causis varie nuncupatus. Dicitur enim Esau, id est rufus, ob coctionem scilicet rufae lentis ita appellatus, cujus edulio primogenita perdidit. Edom autem ob ruborem corporis dictus est, quod Latine sanguineus [Col. 0226C] dicitur. Seir vero, quod fuerit hispidus et pilosus: quando enim natus est, totus sicut pellis pilosus erat et non habebat lenitatem. Quod autem sequitur:

Et Horraei habitantes, seu, sicut in quibusdam codicibus invenitur, Corraei, et reliqua. Postquam numeravit filios Esau, altius repetit, et exponit quanti Esau in Edom terra principes fuerint ex genere Horraeorum, qui in lingua nostra interpretantur liberi. Legamus diligenter Deuterononium, ubi manifestius scribitur quomodo venerint filii Esau, et interfecerunt Corraeos, ac terram eorum in haereditatem possederunt [Z., eor. haereditate possed.].

VERS. 22, 23.---Et fuerunt filii Lothan Bosri, et Emman, et soror Lothan Tamna. Haec est autem [Col. 0226D] Tamna, de qua supra dictum est: et Tamna concubina erat Eliphaz, filii primogeniti Esau, et ex ipsa natus est Amalech. Idcirco autem Corraeorum recordatus est, quia primogenitus filiorum Esau ex filiabus eorum acceperat concubinam. Quod autem dicitur: Theman, et Cenef, et Amalech, et reliqua, sciamus postea regionibus Idumaeorum ex his vocabula imposita.

VERS. 24.---Iste est Ana, qui invenit aquas calidas in solitudine, cum pasceret asinos Sebeon patris sui. Judaei asserunt quod iste Ana nepos Esau equarum greges in deserto ab asinis fecerit primus ascendi, ut mulorum inde nova contra naturam animalia nascerentur. Onagros quoque ad hoc admissos esse ad asinas, et ipsum istiusmodi reperisse [Col. 0227A] concubitum, ut velocissimi ex his asini nascerentur. Industria quippe humana diversum animal in coitu coegit, sicque adulterina commistione genus aliud reperit, sicut et Jacob contra naturam colorum similitudines procuravit.




CAPUT XXXVII.

VERS. 2.---Joseph, cum sedecim esset annorum, pascebat gregem cum fratribus suis, adhuc puer, et erat cum filiis Balae et Zelfae uxorum patris sui. Accusavitque fratres suos apud patrem crimine pessimo. Quaerunt enim quale sit hoc crimen? Nonnulli volunt intelligi idololatriam [f. idololatricam] superstitionem, quasi idolum adorassent. Alii vero super crimine Sodomorum et Gomorrhaeorum interpretantur. Verumtamen movere potest quid est quod hic ancillae [Col. 0227B] uxores appellantur, cum superius concubinae dicantur, nisi quia more Scripturarum forte omnis concubina uxor, non autem uxor concubina. Nam Saraa, et Rebecca, et Lia, et Rachel concubinae dici non possunt: Agar vero, et Cethura, et Bala, et Zelfa, et uxores et concubinae dicuntur.

VERS. 3.---Fecitque Jacob tunicam Joseph polymitam. Pro polymita variam nonnulli interpretati sunt, quod Aquila interpretatus est tunicam astragalon, id est talarem.

VERS. 9-24.---Aliud quoque Joseph vidit somnium, quod narrans fratribus suis, ait: Vidi somnium, quasi solem, et lunam, et stellas undecim adorare me. Quomodo impletur somnium Joseph, quod dicit se vidisse [Col. 0227C] solem, et lunam, et undecim stellas adorasse se; dum constat eo regante in Aegypto matrem ejus Rachel multo ante esse defunctam; imo nec patrem eum legimus adorasse? Ergo in Christo facile [uterque cod., facilis] est somnii perfectionem intelligere, cui donatum est nomen quod est super omne nomen, ut in nomine Jesu omne genu flectatur, et reliqua (Philipp. II, 10).

VERS. 25-34.---Viderunt viatores Ismaelitas venire de Galaad, et camelos eorum portantes aromata, et resinam, et stacten in Aegyptum, et reliqua usque et praetereuntibus Madianitis negotiatoribus vendiderunt viginti [Z., triginta] argenteis. Quaeritur quare Ismaelitas Scriptura, quibus a fratribus venditus est Joseph, etiam Madianitas vocet cum Ismael sit de [Col. 0227D] Agar filius Abrahae, Madianitae vero de Cethura? Quia Scriptura dixerat de Abraham quod munera dederit filiis concubinarum suarum, Agar scilicet et Cethura, et dimisit eos ab Isaac filio suo, in terra Orientis unam gentem fecisse intelligendi sunt. Spiritaliter vero aromata quae in camelis portantur, duas leges significant: per resinam autem legem librorum, per stacten quippe legem prophetarum. Per camelos namque doctores designantur. Quod autem Joseph non est liberatus per consilium Judae, significat Christum non liberatum ex parte carnis per seram poenitentiam Judae Scarioth.

VERS. 35.---Dixitque Jacob: Descendam ad filium meum lugens in infernum. Quomodo intelligitur quod [Col. 0228A] Jacob dicit: Quoniam descendam ad filium meum lugens in infernum? Perturbati et dolentis verba sunt, mala sua etiam hinc exaggerantis. Vel etiam inferni nomine sepulcrum significavit: quasi dixisset: In luctu maneo donec me terrae suscipiat [Z., suscipiet] sepulcrum sicut illum.




CAPUT XXXVIII.

VERS. 1-30.---Eodem tempore descendens Judas, a fratribus suis divertit ad virum Odollamitem, nomine Hiram, et caetera usque postea egressus est frater ejus, in cujus manu erat coccinum, quem appellavit Zaram. Qualiter historia de Juda, et tribus filiis ejus, et uxore Thamar intra tam paucos annos compleri potuit? cum ergo ipse Joseph anno septimo decimo aetatis suae venditus fuisse credatur, tredecim [Col. 0228B] annos peregerat in Aegypto ignotus Pharaoni. Ad hos enim tredecim annos accesserunt septem anni ubertatis, et facti sunt anni viginti; his adduntur duo, quia secundo anno famis intravit Jacob in Aegyptum cum filiis suis, et inveniuntur viginti duo anni quibus abfuit Joseph a patre et a fratribus suis; quo medio tempore quomodo fieri potuerunt?

Solet enim Scriptura sancta pro capitulatione multa praeferre. Aliquot annos ante venditum Joseph haec fieri coepisse intelligi datur. Etiam mox, ut adolesceret Judas, coeperit incidisse in amorem ejus quam duxit uxorem, nondum vendito Joseph in Aegyptum. Cur dixit de Thamar, depositis vestimentis viduitatis suae? Quatenus intelligeres ex temporibus patriarcharum certa et sua fuisse vestimenta [Col. 0228C] viduarum, non utique talia qualia conjugatarum.

Quare dixit Judas: Justior est Thamar quam ego? Thamar vero in bivio sive in compito sedens, ubi diligentius debet viator aspicere quod iter gradiendi capiat, non ut vagans turpitudinis libidinem impleret, sed ut liberos a socero acciperet, justior est causa quam socer. Ille libidinis, illa liberorum. Et ideo in comparatione ejus minus male fecerat.

Si enim Phares inde sortitus est nomen divisionis, quia diviserat membranam secundarum, unde Zara sic nomen accepit? Zara interpretatur Oriens. Sive igitur quia primus apparuit, sive quia plurimi ex eo nati sunt justi, sicuti in Paralipomenon legimus.




CAPUT XXXIX.

VERS. 1.---[Col. 0228D] Igitur Joseph ductus in Egyptum, emitque cum Puliphar, eunuchus Pharaonis. Ubi quaeritur quomodo postea uxorem habere dicatur? Tradunt Hebraei emptum ab hoc Joseph ob nimiam pulchritudinem in turpe ministerium, et a Domino viribus ejus arefactis, postea electum esse juxta morem Hierophantarum in pontificatum Heliopoleos, et hujus filiam esse Asenec [Z., Asanez], quam postea Joseph uxorem acceperit.




CAPUT XL.

VERS. 6.---His itaque gestis, accidit ut peccarent duo eunuchi, pincerna regis Aegyptii et pistor, domino suo. Iratusque est Pharao contra eos, et misit [Col. 0229A] eos in carcerem in quo erat vinctus et Joseph, et caetera usquequo ait fratribus suis: Ego sum Joseph, quem vendidistis in Aegyptum. Hic enim spiritalem intelligentiam praetermittimus, sicut in praefatione praediximus, et historialem intellectum prosequi nitimur, ne modum libelli excedamus. Denique quaeritur, salvo spiritali intellectu, cur gentiles homines fuerunt in carcere cum Joseph, et praesagia futurorum viderunt? Non pro suis meritis, sed ut magnificaretur Joseph, et manifestaretur qui latebat.

Quae sunt tres propagines? Tres propagines sunt tres rami.

Cur Pharao vel Herodes dies nativitatis suae honoribus festivos habuerunt? Eo quod putaverunt [Col. 0229B] quod hora nativitatis eorum se ordinasset in regnum, similem rem facientes adorationis, ut dicitur, quorum erat par impietas, esset et una solemnitas.

Quid est quod Pharao dixit: Putabam me super fluvium stare? Id est quod et in alio loco dicitur in Genesi: Ecce ego super fontem sto. Atque hoc genere locutionis et in psalmo dicitur: Qui fundavit terram super aquam (Psal. XXIII, 2). Non cogantur homines putare: Fundavit terram super aquam. Secundum hanc enim locutionem recte intelligitur quod altior sit terra quam aqua; ab his quippe aquis sustollitur, ubi habitent terrena animalia.

Quomodo multitudo frugum arenae multitudini comparatur? Quia sicut arena innumerabilis est, ita multitudo frugum usitato numero comprehendi non [Col. 0229C] poterat.

Quomodo de viro sancto Joseph intelligere debemus quod fratres suos inebriasset? Ebrietas autem secundum idioma Hebraicae linguae pro satietate ponitur, sicut ibi: Visitasti terram, et inebriasti eam (Psal. LXIV, 10). Et iterum: Inebriabuntur ab ubertate domus tuae (Psal. XXXV, 9).

Quid sibi vult quod Joseph fratres suos toties ludificavit, et tanta exspectatione suspendit antequam manifestare se voluisset? Tribulabat eos non ut se vindicaret in eis, sed ut illos purgaret a crimine transacti sceleris in eum. Vel magis, ut hac dilatione accumularetur gaudium eorum, dum ostenderetur, et tantam gloriam ejus vidissent quem a se exstinctum esse arbitrabantur.




CAPUT XLVI.
[Col. 0229D]

VERS. 5.---Surrexit autem Jacob a puteo Juramenti et descendit in Aegyptum, et filii ejus, et nepotes, filiae, et cuncta simul progenies, usquequo ait, omnes animae domus Jacob quae ingressae sunt Aegyptum fuerunt septuaginta. Quomodo dicitur: Filii ejus et filiae ejus descenderunt cum eo in Aegyptum, cum Jacob pluriores non habuit filias quam Dinam tantummodo? Aut etiam nepotas filiarum nomine significatas intelligere debemus; aut pluralis numerus pro singulari positus est, sicut ibi: Misit in eis muscam caninam.

Quod dicit Scriptura: Omnes animae quae egressae [Col. 0230A] sunt de femoribus Jacob: quid respondendum est eis qui hoc testimonio confirmare nituntur a parentibus simul animas cum corporibus propagari? Animas enim dictas pro hominibus, a parte totum significante locutione, nullus debet dubitare.

VERS. 15.---Hi filii Liae, quos genuit in Mesopotamia Syriae cum Dina; animae filiorum et filiarum triginta tres. Nunquid istae omnes triginta et tres animae ex Lia in Mesopotamia Syriae natae sunt, dum ibi Jacob non plus viginti annis cum socero suo moratus est, et septem anni transierunt antequam Liam uxorem duxisset? Ideo etiam Scriptura sancta hos omnes in Mesopotamia ortos esse dixit, quoniam eorum patres ibi orti sunt.

VERS. 26-27.---Si sexaginta et sex sunt quae ingressae [Col. 0230B] sunt animae cum Jacob in Aegyptum, et ibi Joseph cum duobus filiis suis inventus est, quomodo septuaginta postea dicuntur esse animae domus Jacob? Ipso vero patre Jacob quasi radice annumerato septuaginta esse noscuntur.

Dum enim in Genesi legimus septuaginta animas esse domus Jacob, quomodo in Actibus apostolorum dicitur in animabus septuaginta quinque descendisse Jacob in Aegyptum? Non enim aliquid poterat Lucas contrarium scribere adversum eam Scripturam quae jam fuerat gentibus divulgata; ut utique majoris opinionis illo duntaxat tempore septuaginta Interpretum habeatur auctoritas quam Lucas, qui ignotus, et vilis, et malae fidei in nationibus ducebatur. Hoc autem generaliter observandum, quod, ubicunque [Col. 0230C] sancti apostoli aut apostolici viri loquuntur ad populos, his plerumque testimoniis abutuntur quae jam fuerant in gentibus divulgata. Licet plerique tradunt evangelistam, ut proselytum Hebraeas, litteras ignorasse.




CAPUT XLVII.

VERS. 3-31.---Filii Jacob, interrogati quid operis haberent? responderunt: Pastores ovium sumus, sicut et patres nostri, et reliqua, usquequo ait, vocavit autem Jacob filios suos, et ait eis: Congregamini, ut annuntiem quae ventura sunt vobis diebus novissimis. Filii Jacob, interrogati quid operis haberent, responderunt: Pastores ovium sumus, sicut et patres nostri. Quare patriarchas primos pastores ovium, et non reges gentium legimus esse? Quia sine ulla dubitatione [Col. 0230D] justa servitus et justa dominatio, cum pecora homini serviunt, et homo pecoribus dominatur. Sic enim dictum est cum crearetur: Faciamus hominem ad imaginem et similitudinem nostram, et habeat potestatem piscium maris, et volatilium coeli, et omnium quae sunt super terram. Ubi insinuatur rationem [Z., rationalem] debere dominari irrationali vitae. Seryum autem hominem homini vel iniquitas vel adversitas fecit. Iniquitas quidem, sicut dictum est: Maledictus Chanaan, erit servus fratribus suis. Adversitas vero, sicut accidit ipsi Joseph, ut venditus a fratribus servus alienigenae fieret. Itaque primos servos quibus hoc nomen in Latina lingua inductum est, bella fecerunt. Qui enim homo ab [Col. 0231A] homine superatus jure belli posset occidi, quia servatus est, appellatus inde servus; et mancipia, quia manu capta sunt.

Quae est terra Gessen vel Ramesses? Ut Judaei autumant, quae nunc Thebaida vocatur. Ramesses igitur pagum Arsenoiten sic olim vocatum putant.

Quaeritur quomodo in terra Aegypti pascua pecoribus invenire potuissent, dum terra Aegypti pluviis non irrigatur, dum fratres Joseph ideo terram Chanaan reliquisse se dicunt quod herbam gregibus suis non invenissent? Perhibetur ab eis, qui loca sciunt, in multis Aegypti paludibus potuisse pascua non deesse, etiam cum fames esset frumentorum, quae solent Nili fluminis inundatione provenire. Magis enim dicuntur paludes illae feraces pascua gignere, [Col. 0231B] quando aqua Nili minus excresceret [Z., excrevisset]. Unde Gessen vertitur in imbrem.

Quid sibi vult a tanto viro et tali patriarcha tam sollicita corporis commendantia, ut non in terra Aegypti sepeliatur, sed in terra Chanaan juxta patres suos? In his ergo sacramenta tibi quaerenda sunt et admirationis gaudium invenies. Cadaveribus quippe mortuorum peccata significari in lege non dubium est. Hinc illa sententia dicta est: Qui baptizatur a mortuo, et iterum tangit illum, quid proficit [Z., prodest] lavatio ejus? (Eccli. XXXIV, 30.) Sic et qui jejunat super peccato suo, et iterum ambulans haec eadem facit. Sepultura ergo mortuorum remissionem significat peccatorum. Eo pertinet quod dictum est: Beati quorum remissae sunt iniquitates, et [Col. 0231C] quorum tecta sunt peccata (Psal. XXXI, 25). Ubi ergo sepelienda erant haec significantia cadavera patriarcharum, nisi in ea terra ubi ille crucifixus est, cujus sanguine facta est remissio peccatorum?

Quid est quod Jacob conversus ad caput lectuli sui oravit Deum? Scilicet postquam juraverat ei filius de petitione quam rogaverat, adorare Deum contra caput lectuli sui voluit. Sanctus quippe et Deo deditus vir, oppressus senectute, habebat lectulum positum, ut ipse jacens habitus absque difficultate ulla ad orationem esset paratus.




CAPUT XLVIII.

VERS. 5-22.---Quid est quod Jacob dicit: Duo filii tui, Ephrem et Manasses, sicut Ruben et Simeon duae tribus erunt, et suis vocabulis vocabuntur? Sicut [Col. 0231D] Ephraim et Manasses duae tribus erunt, duosque populos procreabunt, et sic haereditabunt repromissionis terram sicut et filii mei [Z., duo filii tui Ephr. et Ma. sicut Rub. et Simeon erunt mei? Significat, sicut Rub. et Sim. duae tribus erunt, et suis vocabulis vocabuntur, sic Ephr. et Ma. duae tribus erunt, duosque pop. procreabunt, et sic h. r. t. s. et f. m. [a 1Kb] ]. Reliquos autem filios quos post mortem meam genueris, tui erunt. In nomine patrum suorum vocabuntur in haereditate sua. Qui non accipient separatim terram, nec funiculos habebunt proprios, ut reliquae tribus: in tribu Ephraim et Manasse quasi appendices populi commiseebuntur.

[Col. 0232A] Cur Jacob Joseph filio suo, quasi nescienti, indicare voluit ubi et quando sepelierit matrem ejus? Forte prophetice commemorare voluit ibi sepultam matrem Joseph ubi Christus fuerat nasciturus.

Quae est pars una quam Jacob dedit Joseph filio suo extra fratres suos, quam tulisse se de manu Amorrhaeorum dicit in gladio et arcu suo? Significavit urbem, quae Hebraice Sichem dicitur, et secundum Graecam et Latinam declinationem Sicma appellatur, et corrupte a plurimis Sychar nominatur: quae et nunc Neapolis dicitur, urbs Samaritanorum. Sichem Hebraea lingua transfertur in humerum. Unde Septuaginta ita interpretati sunt. Quod autem dicit se eam in arcu et in gladio possedisse, arcum hic et gladium justitiam vocat, per quam meruit peregrinus [Col. 0232B] et advena, interfecto Sichem et Emor, de periculo liberari. Timuit enim, quod supra legimus, ne vicina oppida atque castella ob eversionem foederatae urbis adversum se consurgerent: et Dominus non dedit eis ut nocerent illi. Vel certe sic intelligendum: Dabo tibi Sichimam, quam emi in fortitudine mea, hoc est, in pecunia, quam multo labore et sudore quaesivi. Quod autem ait, super fratres suos, ostendit absque sorte dedisse eam tribui Joseph, et mausolaeum ejus ibi hodieque cernitur. Sequitur:




CAPUT XLIX.

VERS. 2, 3.---Congregamini et audite, filii Jacob, audite Israel patrem vestrum. Ruben primogenitus meus, tu fortitudo mea, et reliqua, usquequo ait, benedixitque [Col. 0232C] singulis benedictionibus propriis. Quid intelligendum est de benedictionibus quibus Jacob patriarcha benedixit filios suos? An historice vel allegorice intelligendae sint, dum dixit: Congregamini, filii Jacob, ut annuntiem vobis quae ventura sunt in novissimis diebus? Et videtur ex his verbis magis allegoriam sonare quam historiam. Utrumque et historiam et allegoriam. Historiam in divisione terrae repromissionis, quae divisiones dividendae erant nepotibus illorum. Igitur allegoriam de Christo et Ecclesia in novissimis temporibus futuram. Sed prius historiae fundamenta ponenda sunt, ut aptius allegoriae culmen priori structurae superponatur.

VERS. 3, 4.---Ruben primogenitus meus, tu fortitudo mea, principium doloris mei, prior in donis, [Col. 0232D] major imperio, effusus es sicut aqua, non crescas: ascendisti cubile patris tui, et maculasti stratum ejus. Est autem sensus hic: tu es primogenitus, major in liberis, et debebas ordine nativitatis tuae haereditatem, quae primogenitis jure debebatur, sacerdotium accipere et regnum: hoc quippe importat honorem, et praevalidum robur quod monstrat. Dicamus per singula manifestius; patet litterae sensus. Quia beatus Jacob primum filium Ruben ex Lia uxore sua susceperit, qui se digne tanto patre tractaret, ad eum primogenita regnumque pertineret. Unde dicit eum sibi primogenitum, quasi cui deberentur dona primogeniti. Sed et fortitudinem suam eum nominat, eo quod robur imperii ad cum debuerit declinare. [Col. 0233A] Haec autem non ideo indicative protulit quod ita futura esse praeviderit vel voluerit, sed ut per haec dicta ad poenitentiam cohortaretur, cum recoleret a quanta dignitate peccando decidisset. Unde et dicit, principium doloris, et reliqua. Principium namque doloris illius fuit qui, ruptis castimoniae habenis, infrenis ruit in constuprandam conjugem patris, quae res non mediocri dolore eum stimulasse credenda est. Verum quia peccasti, et quasi vasculo aqua quae quolibet non tenetur, voluntatis effusus es impetu, idcirco praecipio tibi ut ultra non pecces, sisque in fratrum numero poenas peccati lugens, quod primogeniti ordinem perdidisti. Principium autem doloris est omnis primogenitus; quia pro eo commoventur primum viscera parentum.

VERS. 5-7.---[Col. 0233B] Simeon et Levi fratres, vasa iniquitatis bellantia: in consilium eorum non veniat anima mea, et in coetu illorum non sit gloria mea; quia in furore suo occiderunt virum, et in voluntate sua suffoderunt murum. Maledictus furor eorum, quia pertinax; et indignatio illorum, quia dura. Dividam eos in Jacob, et dispergam illos in Israel. Significat autem non sui fuisse consilii quod Sichem et Hemor, foederatos viros, interfecerint contra jus pacis, et amicitiarum tempore sanguinem fuderunt innocentem, et quasi quodam furore, sic crudelitate raptati murum hospitae urbis everterent. Unde dicit: Maledictus furor eorum, quia pertinax, et reliqua. Et: Dispergam eos in Israel. Levi enim haereditatem propriam non accepit, sed in omnibus [Col. 0233C] sceptris paucas urbes ad inhabitandum [Cod., ad inhabitandas] habuit. De Simeone vero in libro Jesu scriptum est quod et ipse proprium funiculum non acceperit, sed de tribu Juda quiddam acceperit. In Paralipomenon autem manifestius scribitur quod, cum multiplicatus fuisset et non haberet possessionis locum, exierit in desertum.

VERS. 8-10.---Juda, te laudabunt fratres tui; manus tuae in cervicibus inimicorum tuorum; adorabunt te filii patris tui. Catulus leonis Juda: ad praedam, fili mi, ascendisti [sive, ut in Hebraeo scriptum est: de captivitate, fili mi, ascendisti): requiescens accubuisti ut leo, et quasi leaena: quis suscitabit eum? Quia Juda confessio sive laus interpretatur, recte scribitur: Juda, confitebuntur tibi fratres, vel laudabunt [Col. 0233D] te. Et licet de Christo grande mysterium sit, sed tamen secundum litteram significat quod per David stirpem generentur reges, et quod adorarent eum omnes tribus. Non enim ait, Filii matris tuae; sed, filii patris tui. Et quod sequitur, ad praedam, fili mi, ascendisti, ostendit eum captivos populos esse ducturum, et juxta intelligentiam sacratiorem, ascendisti in altum, captivam duxisse captivitatem, sive, quod melius puto, captivitas passionem, ascensus resurrectionem significat.

VERS. 11-13.---Alligans ad vineam pullum suum, et ad vitem asinam suam. Quod videlicet pullum asinae, cui supersedit Jesus, hoc est, gentium populum vineae apostolorum, qui ab Judaeis sunt, copulaverit. [Col. 0234A] Et ad vitem, sive, ut in Hebraeo habetur, ad Sorech, id est, electam vitem, alligaverit asinam cui supersedit, Ecclesiam ex nationibus congregatam. Quod autem dicit, fili mi, couversionem ad ipsum Judam facit, quod Christus haec sit universa facturus. Quod autem dicitur: Non auferetur sceptrum de Juda, et dux de femoribus ejus, donec veniat ille qui mittendus est, et ipse erit exspectatio gentium; significat quod non deficerent principes de tribu Juda usque ad tempus quo natus est Christus, qui missus a Patre exspectatio est gentium.

VERS. 14, 15.---Isachar, asinus fortis, accubans inter terminos. Vidit requiem quod esset bona, et terram quod optima, et supposuit humerum suum ad portandum, factusque est tributis serviens. Quia de [Col. 0234B] Zabulon dixerat quod maris Magni littora esset possessurus, Sidonem quoque et reliquas Phoenicis urbes contingeret, nunc ad mediterraneam provinciam redit, et Isachar, qui juxta Nephthalim pulcherrimam in Galilaea regionem possessurus est, benedictione sua habitatorem facit. Asinum autem osseum vel fortem vocat, et humerum ad portandum; quia in labore terrae et vehendis ad mare, quae in finibus suis nascebantur, plurimum laboraret, regibus quoque tributa comportans. Aiunt Hebraei per metaphoram significari, quod Scripturas sanctas die ac nocte meditans, studium suum dederit ad laborandum, et idcirco ei omnes serviunt, quasi magistro dona portantes.

VERS. 16-18.---Dan judicabit populum suum sicut [Col. 0234C] et alia tribus Israel. Fiat Dan coluber in via, et cerastes in semita, mordens ungulas equi, ut cadat ascensor ejus retro. Salutare tuum exspectabo, Domine. Samson judex Israel, de tribu Dan fuit. Hoc ergo dicit nunc videns in spiritu comam nutrire Samsonem: Nazaraeum tuum caesis hostibus triumphare, quod in similitudinem colubri regulique obsidentis vias, nullum per terram Israel transire permittat: sed etiam, si quis temerarius virtute sua, quasi velocitate equi confisus eam voluerit praedonis more populari, non effugere valebit. Totum autem per metaphoram serpentis et equitis loquitur. Videns ergo tam fortem Nazaraeum tuum, quod ipse propter meretricem mortuus est, et moriens nostros occidit inimicos, putavi, o Deus, ipsum esse Christum [Col. 0234D] Filium tuum. Verum quia mortuus est, et non resurrexit, et rursum captivus ductus est Israel, alius mihi salvator mundi, et mei generis praestolandus est, ut veniat cui repositum est. Ipse erit exspectatio gentium.

VERS. 19.---Gad accinctus praeliabitur ante eum, et ipse accingetur retrorsum. Significat quod ante Ruben, et dimidiam tribum Manasse, et filios quos trans Jordanem in possessione dimiserat, post quatuordecim annos revertens, praelium adversum eos gentium vicinarum grande reperiret, et victis hostibus fortiter dimicaret. Lege librum Jesu Nave et Paralipomenon.

VERS. 21.---Nephthalim cervus emissus, dans eloquia [Col. 0235A] pulchritudinis. Sive Nephthalim ager irriguus; utrumque enim significat Hebraeum verbum nalasylva. Significat autem quod aquae calidae in ipsa nascuntur tribu. Sive quod super lacum Genesareth fluenta Jordanis irrigua sint. Hebraei autem volunt propter Tiberiadem, quae legis videbatur habere notitiam, agrum irrignum et eloquia pulchritudinis prophetari. Cervus autem emissus propter temporaneas fruges, et velocitatem terrae uberioris ostendit. Sed melius, si ad doctrinam Salvatoris cuncta referamus; quod ibi vel maxime docuerit Salvator, ut in Evangelio quoque scriptum est.

VERS. 22-26.---Filius meus Joseph accrescens, filius meus accrescens et decorus aspectu. Filiae discurrerunt super murum; sed exasperaverunt eum, et [Col. 0235B] jurgati sunt, invidentesque illi habentes jacula. Sedit in forti arcus ejus, et desolata [dissoluta] sunt vincula brachiorum et manuum ejus per manus potentis Jacob. Inde pastor egressus est, lapis Israel. O fili Joseph, qui tam pulcher es, ut te tota die de muris et turribus ac fenestris puellarum Aegypti turba prospectant. Inviderunt tibi, et ad iracundiam provocaverunt fratres tui, habentes livoris sagittas et zeli jaculis vulnerati. Verum arcum tuum et arma pugnandi posuisti in Deo, qui fortis est propugnator, et vincula tua quibus te fratres ligaverunt absoluta sunt et disrupta, ut ex tuo semine tribus nascatur Ephraim fortis, et stabilis, et instar lapidis durioris invicta, imperans quoque decem tribubus Israel.

VERS. 27.---Benjamin lupus rapax, mane comedit [Col. 0235C] praedam, et vespere dividet spolia. Quia de Paulo apostolo manifestissima sit prophetia, omnibus patet quod in adolescentia persecutus Ecclesiam, in senectute praedicator Evangelii fuerit. Hebraei autem ita dixerunt, altare, in quo immolabantur hostiae, et victimarum sanguis ad basem ipsius fundebatur, in parte tribus Benjamin fuit. Hoc, inquiunt, ergo significans quod sacerdotes immolent mane hostias, ad vesperam dividant ea quae sibi a populo ex lege collecta sunt, lupum sanguinarium, lupum voracem super altaris interpretatione ponentes, et spoliorum divisionem super sacerdotibus, qui servientes altari vivunt de altari. Haec autem historice.

Spiritaliter autem in Ruben prioris populi Judaeorum ostendisse personam, cui a Domino per prophetam [Col. 0235D] dicitur: Israel primogenitus meus. Etenim juxta quod primogenitis debebatur, ipsius erat accipere sacerdotium et regnum. Additur tu virtus mea, utique quia ex ipso virtus Dei, qui est Christus, advenit. Quomodo autem ipse sit principium dolorum, nisi dum Patri Deo semper irrogaret injuriam, dum convertat ad eum dorsum et non faciem? Iste prior in donis, quia primum ipsis credita sunt eloquia Dei, et legislatio, et testamentum, sive promissio. Iste major imperio, utique pro magnitudine virium, quia copiosis caeteris in hoc saeculo populus idem regnavit. Effusus est autem sicut aqua, peccando in Christo. Quae vasculo non tenetur, voluntatis effusus est impetu; et idcirco addit ultra non crescas, quia ipse [Col. 0236A] populus, postquam universo orbe dispersus est, valde imminutus est. Sed quare talia meruit, ita subjecit, quia ascendisti cubile patris tui. Primogenitae autem plebis audaciam praedicat, quae ascendit cubile patris sui, et maculavit stratum ejus, quando corpus Dominicum, in quo plenitudo divinitatis requiescebat, raptum in cruce suspendit et ferro commaculavit.

Simeon et Levi fratres, vasa iniquitatis bellantia. Per Simeonem et Levi scribae et Pharisaei, et sacerdotes Judaici populi intelliguntur. De Simeone enim Scribae Judaeorum erant. Et de tribu vero Levi principes sacerdotum, qui consilium fecerunt, ut Jesum dolo tenerent et occiderent. De quo consilio dicit: In consilium eorum non veniat anima mea. Horrebat [Col. 0236B] enim tanta scelera jam videre, quae novissimis temporibus facturi erant Judaei; quia in furore suo occiderunt virum, id est Christum, de quo dicitur: Ecce vir, Oriens nomen ejus (Zach. VI, 12). Et alibi: Femina circumdabit virum (Jer. XXXI, 22).---Suffoderunt murum, id est illum spiritalem fortissimum murum qui custodit Israel, lancea confoderunt. Maledictus furor eorum, quia pertinax; utique quando, furore accensi et ira, obtulerunt Christum Pontio Pilato, dicentes: Crucifige, crucifige (Luc. XXIII, 21). ---Et indignatio eorum, quia dura; dum Barabbam latronem peterent, et principem vitae crucifigendum postularent. Dividam eos in Jacob, et dispergam illos in Israel, quia nonnulli ex ipsis crediderunt, quidam in infidelitate permanserunt. Dicuntur enim divisi [Col. 0236C] hi qui ab eis separantur et veniunt ad fidem. Dispersi autem, quorum patria temploque subverso, per orbem terrae incredulum genus spargitur.

Juda, te laudabunt fratres tui. Per hunc Judam verus confessor exprimitur Christus, qui ex ejus tribu secundum carnem est genitus. Ipsum laudabunt fratres sui, apostoli scilicet et omnes cohaeredes ejus, qui per adoptionem filii Deo Patri effecti sunt, et Christi fratres effecti per gratiam, quorum ipse est Dominus per naturam. Manus tuae in cervicibus inimicorum tuorum. Iisdem enim manibus, id est crucis tropaeo, et suos texit et inimicos, et adversarias potestates curvavit, juxta quod et Pater promisit ei dicens: Sede ad dexteram meam, donec ponam inimicos tuos scabellum pedum tuorum (Psal. CIX, 1, 2). [Col. 0236D] ---Adorabunt te filii patris tui; quoniam multi ex filiis Jacob adorent eum, per electionem gratiae salvi facti. Catulus leonis Juda, quando nascendo parvulus factus est nobis. Ad praedam, fili mi, ascendisti, id est ascendens in crucem, captivos populos redemisti, et quos ille contrarius invaserat, tu moriens eripuisti. Denique rediens ab inferis ascendisti in altum, captivam duxisti captivitatem. Requiescens accubuisti ut leo. Manifestissime in passione Christus recubuit, quando inclinato capite tradidit spiritum: sive quando in sepulcro securus, velut quodam corporis somno quievit. Sed quare ut leo et velut catulus leonis? In somno enim suo leo fuit, quia non necessitate, sed potestate hoc ipsum implevit, sicut [Col. 0237A] ipse dicit: Nemo tollit animam meam, sed ego pono eam (Joan. X, 18). Quod vero addidit, et ut catulus leonis. Inde enim mortuus est unde et natus. Bene Christus ut leo requievit, qui non solum mortis acerbitatem non timuit, sed etiam in ipsa morte mortis imperium vicit. Quod autem dicit, Quis suscitabit eum? quia nullus nisi ipse dicit: Solvite templum hoc, et in triduo suscitabo illud.---Non deficiat dux de Juda, et reliqua. Hic manifestissime ad Judam refertur. Diu enim fuit ex semine illius intemerata apud Judaeos successio regni, donec Christus nasceretur. Et hoc supra diximus. Alligans ad vineam pullum suum. Pullus suus populus est ex gentibus, cui adhuc nunquam fuerat legis onus impositum. Hunc copulavit ad vineam apostolorum, qui ex Judaeis sunt. [Col. 0237B] Nam vinea Domini Sabaoth domus Israel est (Isa. V, 7). ---Et ad vitem asinam suam. Ipse dixit: Ego sum vitis vera (Joan. XV, 1). Ad hanc ergo vitem alligat asinam suam, Synagogam tardigradam scilicet, et gravi legis pondere depressam. Lavabit in vino stolam suam, sive carnem suam, in sanguine passionis; sive sanctam Ecclesiam, illo vino quod pro multis effundetur in remissionem peccatorum.---Et in sanguine uvae pallium suum. Pallium gentes sunt, quas corpori suo junxit, sicut scribitur: Vivo ego, dixit Dominus, nisi hos omnes induam sicut vestimentum. Pulchriores oculi ejus vino. Oculi Christi apostoli sunt et evangelistae, qui lumen scientiae Ecclesiae praestant: quorum praecepta austeritatem vini priscae legis superant, quia longe clariora sunt quam Veteris [Col. 0237C] Testamenti mandata. Et dentes lacte candidiores. Dentes praeceptores sunt sancti, qui praecidunt ab erroribus homines, et eos quasi comedendo in Christi corpus transmutant [Cod., transmittunt]. Nomine autem lactis doctrina legis significatur, quae carnalem populum tanquam parvulos poculo lactis alebat. Cujus quidem candidiores effecti sunt praedicatores Ecclesiae, quia fortem et validum verbi cibum mandunt atque distribuunt; de quibus dicit Apostolus in Epistola ad Hebraeos: Perfectorum autem est solidus cibus (Hebr. V, 1, 4). Et bene candidiores lacte dentes ejus dicit. Omnes enim qui perfecti sunt, et qui Scripturarum cibos explanantes, subtilem et minutum intellectum, qui spiritalis dicitur, Ecclesiae corpori subministrant, candidi esse debent et puri, [Col. 0237D] atque ab omni macula liberi.

Isachar asinus fortis. Isachar, qui interpretatur merces, ad populum gentium, quem Dominus sanguinis sui pretio mercatus [est, refertur]. Hic Isachar asinus fortis scribitur, quia prius gentilis populus, quasi brutum animal et luxuriosum erat, nullaque ratione subsistens; nunc vero fortis est, Redemptoris dominio colla subjiciens, et jugum disciplinae evangelicae perferens. Hic accubans inter terminos vidit requiem, quod esset bona, et terra, quod optima. Inter terminos namque accubare est praestolato mundi fine requiescere, nihilque de his quae nunc versantur in medio, quaerere, sed ultima desiderare. Et fortis asinus requiem videt, et terram [Col. 0238A] optimam, cum simplex gentilitas idcirco ad robur boni operis se erigit, quia ad aeternae vitae patriam tendit. Unde etiam et ponit humerum suum ad portandum, quia dum ad promissam requiem pervenire desiderat, cuncta mandatorum onera libenter portat. Unde et factus est tributis serviens, hoc est, Regi et Christo suo fidei dona, operumque bonorum munera offerens.

Zabulon in littore maris habitabit, et in statione navium. Zabulon, qui interpretatur habitaculum fortitudinis, Ecclesiam significat, fortissimam ad omnem tolerantiam passionis. Haec in littore maris habitat, et in statione navium; ut credentibus sit refugium et periclitantibus demonstret fidei portum. Haec contra omnes turbines saeculi immobili et inconcussa [Col. 0238B] firmitate solidata exspectat naufragium Judaeorum, et haereticorum procellas, qui circumferuntur omni vento: quorum etsi tunditur fluctibus, frangit tamen ipsius fluctus, non frangitur, nec ullius haereseos tempestatibus cedit, nec ulli vento schismatum commota succumbit. Pertendit autem usque ad Sidonem, hoc est usque ad gentes pervenit. Legitur etiam in Evangelio inde assumptos aliquos apostolorum, et in ipsis locis Dominum saepe docuisse, sicut scriptum est: Terra Zabulon, et terra Nephthalim, via maris trans Jordanem Galilaeae gentium. Populus, qui sedebat in tenebris, vidit lucem magnam (Isa. IX, 1, 2).

Dan judicabit populum suum, sicut et alia tribus Israel. Fiat Dan coluber in via, et cerastes in semita, [Col. 0238C] etc. Alii dicunt Antichristum per haec verba praedici de ista tribu futurum; alii de Juda, a quo traditus est Christus, haec scripta pronuntiant, et equitem atque equum Dominum cum carne suscepta designare volunt. Retrorsum autem cadere, ut in terram reverteretur unde sumptus est. Sed quoniam die tertia resurrexit, ideoque ait: Salutare tuum exspectabo, Domine. Sicut et per David dicit: Non derelinques animam meam in inferno (Psal. XV, 10) Haec quidam ita exponunt. Alii vero hanc prophetiam ad Antichristum transferunt. De tribu enim Dan venire Antichristum ferunt pro eo quod hoc loco Dan et coluber asseritur et mordens. Unde et non immerito, dum Israeliticus populus terram in castrorum partitione susciperet, primus Dan ad [Col. 0238D] aquilonem castra metatus est, illum scilicet significans qui in corde suo dixerat: Sedebo in monte testamenti, in lateribus Aquilonis, ascendam super altitudinem nubium, similis ero Altissimo (Isa. XIV, 13) De quo et per Prophetam dicitur: A Dan auditus fremitus equorum ejus (Jer. VIII, 16). Qui non solum coluber, sed etiam cerastes vocatur. Cerastae enim Graece cornua dicuntur, serpensque hic cornutus esse perhibetur. Per quem digne adventus Antichristi asseritur, qui contra vitam fidelium cum morsu pestiferae praedicationis armabitur etiam cornibus potestatis. Quis autem nesciat semitam angustiorem esse quam viam? Fit ergo Dan coluber in via, quia in praesentis vitae latitudinem eos ambulare [Col. 0239A] provocat, quibus quasi parcendo blanditur. Sed in via mordet, quia eos quibus libertatem tribuit, erroris sui veneno consumit. Fit iterum cerastes in semita, quia quos fideles reperit et sese ad coepta angusta itinera constringentes, non solum nequitia callidae persuasionis impetit, sed etiam terrore potestatis premit, et in persecutionis angore post beneficia fictae dulcedinis exercet cornua potestatis. Quo in loco equus hunc mundum insinuat, qui per elationem suam in cursu labentium temporum spumat. Et quia Antichristus extrema mundi apprehendere nititur, cerastes iste ungulas mordere perhibetur. Ungulam quippe mordere est extrema saeculi feriendo contingere. Ut cadat ascensor ejus retro. Ascensor equi est quisquis extollitur in dignitatibus [Col. 0239B] mundi. Qui retro cadere dicitur, et non in faciem, sicut Saulus cecidisse memoratur. In faciem enim cadere, est in hac vita suas unumquemque culpas agnoscere easque poenitendo deflere. Retro vero, quod non videtur, cadere est ex hac vita repente decidere, et ad quae supplicia ducatur, ignorare. Et quia Judaea, erroris sui laqueis capta, pro Christo Antichristum exspectat, bene Jacob eodem loco repente in electorum voce conversus est dicens: Salutare tuum exspectabo, Domine. Id est, non sicut infidelis Antichristum, sed eum qui redemptione nostra venturus est, verum credo fideliter Christum.

Gad accinctus praeliabitur ante eum. Iste Gad accinctus personam Domini exprimit, qui in primo adventu humilitatis suae ante adventum Antichristi [Col. 0239C] praeliaturus occurrit, accinctus gladio verbi sui circa femur potentissime, quo inimicos divisit, id est filium a patre, filiam a matre, nurum a socru, juxta quod legitur in Evangelio: Non veni pacem mittere in terram, sed gladium (Matth. X, 34). Quod autem ait, et ipse accingetur retrorsum, claritas Domini nostri in secundo regno ejus ostenditur. Quia cum venerit Antichristus, occurret retrorsum, id est post ejus vestigia Christus celeri adventu progrediens, ut interficiat eum gladio oris sui. Unde et bene idem Gad latrunculus interpretatur, eo quod posterior, id est secus pedes, quasi latrunculus rapido atque improviso adventu exsiliat contra apertam Antichristi oppugnationem. Hinc est quod Evangelista proclamat dicens: Quia dies Domini sicut fur in nocte, ita veniet (I [Col. 0239D] Thess. V, 2). Christus ergo et ante, et retro praeliari contra Antichristum scribitur. Ante eum namque in occulto adventu humilitatis, post eum manifestus in gloria majestatis. Demonstrat aperte Moyses prophetiam patriarchae hujus specialiter pertinere ad Christum. Sic enim ait: Benedictus, inquit, in latitudine Gad; quasi leo requievit, coepitque brachium et verticem, et vidit principatum suum. Agnoscant itaque, quis requieverit sicut leo, nisi Christus in sepulcro suo: quis confregerit verticem brachiaque potentum, nisi Redemptor noster, qui humiliavit virtutem et superbiam excelsorum. Quis vidit principatum suum, nisi ille cui datus est principatus, et honor, et regnum?

[Col. 0240A] Aser pinguis panis ejus, et praebet delicias regibus. Aser, cujus nomen significat divitias, idem Christus est, cujus est altitudo divitiarum sapientiae et scientiae. Qui propter nos pauper factus est, cum dives esset. Cujus panis pinguis factus est, caro scilicet ejus, quae est esca sanctorum, quam si quis manducaverit, non morietur in aeternum (Joan. IV, 52). Ita etiam praebet delicias sapientiae regibus, id est qui sensus proprios bene regunt, qui dominantur vitiorum suorum, qui castigant corpora sua et in servitutem subjiciunt.

Nephthalim, quod interpretatur dilatatio, apostolos et praedicatores sanctos significat, quorum doctrina in latitudine totius mundi effusa est. Ex hac enim tribu fuerunt apostoli, qui sunt principes [Col. 0240B] Ecclesiarum et duces, principes Zabulon, et principes Nephthalim (Psal. LXVII, 28), qui sine dubio ad personam referuntur apostolorum. Ipsi sunt, filii excussorum (Psal. CXXVI, 4), id est filii prophetarum, qui in manu potentis Dei positi, tanquam sagittae excussae pervenerunt usque ad fines terrae. Unde et bene hinc Nephthalim cervus emissus scribitur, quia nimirum apostoli sive praedicatores veloci saltu exsilientes in morem cervorum transcendunt implicamenta saeculi hujus, sicque excelsa ac sublimia meditantes, dant eloquia pulchritudinis, id est, praedicant cunctis gentibus doctrinam Domini Salvatoris.

Filius accrescens Joseph. Haec prophetia post patratam ascensionem paternae vocis imaginem praetulit, [Col. 0240C] qua redeuntem in coelum post victoriam Christum Pater alloquitur dicens: Joseph filius accrescens, utique in gentibus, quia cum ob incredulitatem Synagogae populum reliquisset, innumeram sibi plebem Ecclesiae ex omnibus gentibus ampliavit. Quod et David cecinit dicens: Reminiscentur, et convertentur ad Dominum universi fines terrae (Psal. XXI, 28). Filius accrescens, et decorus aspectu: omnes enim superat illius pulchritudo, juxta quod et de ipso in Psalmis canitur: Speciosus forma prae filiis hominum (Psal. XLIV, 3). Filiae decurrerunt super murum. Id est gentes vel Ecclesiae, quae crediderunt in Christum, hae super soliditatem fidei quasi super murum, pulchritudinis Christi accensae, discurrunt, ut verum sponsum per contemplationem [Col. 0240D] aspiciant, et osculo charitatis illi copulentur atque adhaereant. Sed objurgati sunt eum, quando falsis testimoniis calumniantes sanctum Domini opprimere Synagogae populi tentaverunt. Invideruntque illi habentes jacula. Neque enim quisquam in Joseph conjecit sagittas, vel aliquod vulneris telum, sed hoc specialiter evenit in Christo. Sedit in forti arcus ejus. Christus enim arcum suum et arma pugnandi posuit in Deo, qui fortis est propugnator; cujus virtute conciditur omnis nequitia perfidorum. Et dissoluta sunt vincula brachiorum ejus, quibus fratres eum vinctum ad Pilatum duxerunt, vel quibus eum suspensum ligno crucifixerunt. Recisa sunt enim ver manus potentis Jacob, hoc est, per manus omnipotentis [Col. 0241A] Dei Jacob, ex cujus ore ipse Dominus, bonus pastor, egressus est lapis et firmitas credentium in Israel. Deus patris tui erit adjutor tuus. Quis adjuvit Filium nisi Deus Pater, qui dixit: Jacob puer meus, suscipiet eum anima mea? Et omnipotens benedicet tibi benedictionibus coeli desuper, benedictionibus abyssi jacentis deorsum. Universa enim subjecit ei, coelestia per benedictionem coeli, et terrena per benedictionem abyssi jacentis deorsum, ut omnibus angelis et hominibus dominaretur. Benedictionibus uberum, id est sive duorum Testamentorum, quorum altero nuntiatus est, altero demonstratus. Sive benedictionibus uberum Mariae, quae vere benedicta erat; quia eadem sancta virgo de se Domino potum lactis immulsit. Unde illa mulier in [Col. 0241B] Evangelio ait: Benedictus venter qui te portavit, et ubera quae suxisti (Luc. XI, 27).---Benedictionibus uberum et vulvae. Etiam benedicitur vulva ejusdem matris, illa utique virginalis, quae nobis Christum Dominum edidit, de qua Pater per Jeremiam prophetam dicit: Priusquam te formarem in utero, novi te, et antequam exires de vulva, sanctificavi te (Jer. I, 5). Benedictiones patris tuis confortatae sunt benedictionibus patrum tuorum. Benedictiones, inquit, Patris tui coelestis, quae datae sunt tibi a summo coeli et abyssi, confortatae sunt, id est praevaluerunt, benedictionibus patrum tuorum. Ultra omne enim sanctorum meritum patriarcharum sive prophetarum convaluit benedictio omnipotentis Patris in Filio, ita ut ei nullus sanctorum aequetur. Donec veniret desiderium [Col. 0241C] collium aeternorum. Colles isti sancti sunt qui, Christi adventum prophetantes, magno cum desiderio incarnationem ejus exspectaverunt; de quibus Dominus dicit: Quia multi justi et prophetae cupierunt videre quae videtis (Matth. XIII, 17). Hi ergo sancti dicti sunt colles propter excellentiam sanctitatis. Qui etiam aeterni vocantur, quia vitam consequuntur aeternam, nec intereunt cum mundo, sed esse creduntur aeterni. Fiant in capite Joseph, omnes scilicet benedictiones istae super Christo ponuntur, quas incarnatus accepit, et super verticem Nazaraei, de quo scriptum est: Quoniam Nazaraeus vocabitur (Matth. II, 23), id est sanctus Dei inter fratres suos, quia ipse caput omnium eminens universorum sanctorum, quos etiam et fratres vocat in Psalmis.

[Col. 0241D] Benjamin lupus rapax, mane comedet praedam et vespere dividet spolia. Quibus dictis apostolus Paulus designatur, de Benjamin stirpe progenitus, qui mane rapuit praedam, id est in primordiis fideles, quos potuit, devastavit. Vespere autem spolia dividit: quia, fidelis postmodum factus, sacra eloquia audientibus descriptione mirifica dispensavit. Legimus quemdam ex doctoribus, ad urbem Hierusalem ea quae de Benjamin scripta sunt, referentem. Benjamin, inquit, filius doloris interpretatur. Hic sorte haereditatis eum locum accepit, in quo terrena est Hierusalem, quae nunc propter incredulitatem abjecta est atque repulsa. Haec enim in filiis suis sub persona Benjamin designatur. Nam sicut Benjamin [Col. 0242A] ultimam consequitur benedictionem, ita et idem populus ultimus est salvandus, posteaquam plenitudo gentium introierit. Dixit enim: Benjamin lupus rapax, lupus scilicet, quia ipse populus effudit sanguinem prophetarum atque justorum. Rapax autem propter aviditatem dicitur. Ex multa enim fame verbi Dei et inedia venit rapax, quia et ipse violenter diripuit regnum Dei. Hic autem mane comedit praedam. Mane illud tempus creditur quo legem accepit. Tunc mundo prima quidem illuminatio scientiae data est. Comedit autem mane, quia legem, quam mane accepit, comedit adhuc, et meditatur; licet sequens legem justitiae in legem fidei non pervenit. Ad vesperam autem dividet spolia. Vespere est illud tempus novissimum quo convertetur. Tunc [Col. 0242B] ergo dividet escam, tunc intelliget dividendam esse litteram ab spiritu, et tunc cognoscet quia littera occidit, spiritus autem vivificat. Quia ergo jam per gratiam Domini illummatus incipit in lege spiritalia a corporalibus dividere et separare, ideo dicitur, ad vesperam dividet escam, quod tota die in lege meditans ante non fecit.

Quaeritur autem de Jacob cur omnes quos de liberis et ancillis genuit, aequales honore filios et haeredes constituerit? Nisi ut ostenderet quod Christus Dominus omnibus gentibus, qui per fidem corpori ejus conciliantur, cunctis pari honore et gloria habitis coelestia praemia largiatur. Non est enim discretio: Judaeus an Graecus, barbarus an Scytha, servus an liber sit; quia per omnia et in omnibus Christus [Col. 0242C] est (Col. III, 11). Propterea enim figuram servi Salvator noster et Dominus induit, et pro libero et pro servo servivit, ut omnibus credentibus in se aequale donum bonorum coelestium largiatur. Nec praefertur apud illum qui secundum carnem nobilior sit. Quicunque enim fidem promeretur, nullis maculis carnalis nativitatis offuscatur. Nam hoc ita futurum etiam per prophetam significatur, dicente Domino: Erit in diebus novissimis, effundam de spiritu meo super omnem carnem (Joel. II, 28). Sequitur.




CAPUT L.

VERS. 23.---Vocavit autem Joseph fratres suos, dixitque eis: Post mortem meam visitabit vos Deus, [Col. 0242D] et ascendere vos faciet de terra ista ad terram quam juravit Abraham, Isaac et Jacob. Asportate vobiscum ossa mea de loco isto. Quid est quod tantus vir ossa sua ab Aegypto asportari praecepit? Non enim otiose mandasse credendus est. Qui prophetare potuit, non improvide ista praecepit. Cum enim esset in Dei creatoris devotione propensior, sciens ab ipso percepisse quod Aegyptum in tanta majestate gubernaret, noluit ut sibi honor, sed debitus Creatori deferretur: et ideo errorem post mortem suam expetiit auferri, perpendens, ab Aegyptiis causa vanitatis illicitum honorem impendi sibi post mortem, certus vanitatem vulgi mortuos magis ut deos venerari quam vivos. Et ideo ut esset alienus a vana superstitione Aegyptio rum, ne aliquando ad Dei injuriam ista fierent, praecepit [Col. 0243A] ossa sua asportari ab Aegypto; quod quidem et apostolos invenimus secutos, Paulum scilicet et Barnabam. Nam cum sacrificari sibi vidissent, scientes exosum esse Deo, sciderunt vestimenta sua dicentes: Quid facitis? Nam et nos homines sumus vobis similes (Act. XIV, 14). Et sic compescuerunt turbas. Verum si cui spiritaliter interpretari placuerit, videlicet ut Joseph significet Dominum ac Redemptorem nostrum. Aegyptus, qui interpretatur tenebrae, Judaeam propter obscuritatem suae perfidiae; ossa ejus, virtutes fidei, quam Judaea retinere indigna, suis exigentibus tenebris ignorantiae, fuit; et fratres Joseph, sanctos apostolos, quorum figuram multis in locis obtinent; terram ipsorum, Ecclesiam ex gentibus, ubi fidem Salvatoris praedicarunt; [Col. 0243B] nos contradicere nolumus; sed suo judicio sine contentione delinquere decrevimus.

[Col. 0244A] Liber enim jam finem exposcit; clausula terminum petit. Unde in calce lectorem humiliter precamur ut si hoc opusculum lectione dignum duxerit, et utile si quid invenerit, auctorem quidem scriptionis Domino commendare non abnuerit, quia ejus est donum quod aliquid utilitatis ediderim. Nam si aliqua digna reprehensione repererit, nostrae stultitiae ac infirmitati deputet, quoniam non grata nec praesumptuosa, sed imperata potius describere conati sumus; et si de artificiosa compositione causatus fuerit, sciat quia prudentes viri non compta sed utilia in Scripturis requirunt, et eis non verba artificiosa, sed dicta proficua placent; quia sciunt quod non res pro verbis, sed verba pro rebus describendis sunt instituta.





[Col. 0243]
ANGELOMI LUXOVIENSIS MONACHI ENARRATIONES IN LIBROS REGUM.



DE ANGELOMO PRAEFATIO APOLOGETICA

[Col. 0243C] Cum a quampluribus fratribus, et etiam nonnullis prudentibus et nobilibus viris, rogarer ut secundum solertiam doctorum et traditionem magistri viri disertissimi, aliquod opusculum in volumina Regum digererem, ego quod a nullo doctorum per omnia expositum apud nos haberetur antiquorum, ob memoriam videlicet frequentata lectione recreandam, et praesertim propter illos qui aiunt, sicut in exordio hujusce voluminis notando tetigi, non alia contineri nisi praelia regum actusque multorum: quod ego diu multumque delitescendo facere distuli, maxime cum parva forem scientia praeditus, nec elucubratione artis saecularis sapientia fretus, et, ut ita dicam, indoctus eloquio, parvus ingenio, nec dicere poteram illud Psalmistae: »A mandatis tuis intellexi.« Nec [Col. 0243D] dignus eram, inquam, ut angelus carbone torrente de altari spurca purgaret labella, ut valerem Christi digne enucleare mysteria. Sed rursus his excusationibus reluctantem coeperunt me suasoris affaminibus, imo objurationibus, compellere ut aliquid juxta frugalitatem sensus, et ingenioli mei capacitatem, secundum quod a didascalo inculcata fuerant, describere nullatenus abnuerem. Sed cum negare non valerem, tandem assensum praebere decrevi, et ad aliqua, licet temere et formidolose, digerenda sum aggressus, eo videlicet jure ut intra domesticos parietes secretius retinerent, nec alicui ad legendum traderent, et [ne] mea imperitia, verum et temeritas, [Col. 0244C] legentibus detecta, manifesta foret, et oblocutionibus occasio panderetur reprehendentium. Nam stylum cum ad primum librum describendo appulissem, ut abdite abdita auctore Deo congererem, exemplo mea impudentia est detecta, et sacris auribus magnifici Drogonis, egregii scilicet pontificis, quo nihil nobilius nihilque prudentius, est revelata nugacitas. Quo comperto, coepit ingenue libera auctoritate imperare ut darem operam, et coeptum opus non finirem, sed sagaciter ad calcem tenus perducerem. Cujus quoque praeconiis nullatenus resistere valui, verum nec tantae auctoritati renuere praesumpsi, non solum quidem quia filius erat praestantissimi Caroli Caesaris, imo frater mitissimi Ludovici principis, verum etiam quia erat praeclarus pontifex et abbas meus egregius. His [Col. 0244D] enim necessitatibus adactus, praeconiisque multimodis compulsus, sed potius, ut ita dicam, Christi auxiliis fretus, qui praestat infirmis confidentiam et mutis locutionem, tentatum opus enucleare praesumpsi. Sed sciendum est quia quibusdam in locis totam sententiam, prout a doctoribus est exposita, digessi; quibusdam enim [vero] eorum sensum sequens, compendioso sermone multa inserui, et ex multis ad unum perduxi: quibusdam quoque quod in libris tractatorum non reperi, sicut a magistro aure accommodante didici, propriis intuli verbis. Nonnulla quippe, licet pauca, quae legenti patent, stipulata exemplis propria inserere praesumpsi, et in libelli [Col. 0245A] modum Christo duce finire decrevi. In quo non persona est attendenda scribentis, sed qualitas consideranda est dictionis. In quam multos strenuos etiam doctorum modernos, qui multa quoque posteris dereliquerunt, ex dictis colligendo monumenta sanctorum. Non ideo dico ut eorum gressibus me coaequare valeam, praesertim cum illi rore coelestis nectaris campos maduerunt divinarum Scripturarum multimodos, et futuris saeculis dimisere proficua legentibus: ego vix aegreque saltem possum ex eorum dictis decerpere permodica et tandem intelligere vel minima: sed ne videret ingratus largitori, licet compulsus, contuli mediocriter qui potui praecipientibus. Simul etiam notandum est illis qui in hoc libro parum spiritale contineri contendant, quod hic Scriptura [Col. 0245B] (sicut in multis divinis voluminibus) non solum tribus modis dignoscitur, juxta illud Salomonis: Ecce descripsi eam tripliciter: verumetiam multipliciter contineri, secundum quod in libro beati Job inscribitur. Atque utinam, inquit, Deus loqueretur tecum, et ostenderet tibi secreta sapientiae, et quod multiplex ejus esset lex. Quod doctorum solertia attestante septemforme dignoscuntur. Ipsi sunt enim septem sigilli, quibus iste liber, secundum Apocalypsim Joannis, signatus esse proclamatur, quem nemo potuit solvere, et aperire signacula ejus, nisi leo de tribu Juda, qui habet clavem David, qui hunc et signacula ejus aperuit. Sunt enim primus historialis, secundus allegorialis, tertius utriusque rei modus; quartus, de incommutabili divinae Trinitatis [Col. 0245C] essentia: quando videlicet proprie, quando tropice sacris insinuetur oraculis. Quintus parabolaris, videlicet quando aliud dicitur, et aliud invenitur scriptum. Sextus de gemino Salvatoris adventu, ne aut primus pro secundo, aut secundus pro primo intelligatur. Septimus quo sic divinis praeceptis instruimur, ut certa vitae agendae forma, alius vero vitae significandae figura regulariter innotescat. Sed jam exemplis ex hoc volumine convenit edocere, ut his primum edocti sciant multa mysteria in eo contegi. Primus historicus ille est, ubi nihil spiritale continetur, sicut ait Samuel: »Melior est obedientia quam victimae,« et mille talia. Secundus allegorialis, ubi ait quod in omnibus finibus Israel puella speciosa regi David requiritur, in cujus sinu dormiat et calefiat: [Col. 0245D] tam casta, ut calefactum ad libidinem non provocet; quae sapientiam figurat, quae etiam in senibus non senescit, sed frigescentibus membris dilectores suos igne ampliore succendit. Tertius, uterque modus sicut in David ostenditur, ubi Betsabee uxorem Uriae incaute respexisse dicitur, et peccasse: ut demonstretur quod nullus debeat juxta historiam mulierem [Col. 0246A] incaute respicere. In quo facto allegorica etiam significatio continetur, sicut in suo loco abunde descripsimus. Quartus modus, ubi nobis aliquando proprie, aliquando tropice Divinitas sacris eloquiis intimatur: Proprie, sicut Elias ait: »Vivit Dominus in cujus conspectu sto.« Et illud: »Tu es enim Deus in coelo sursum, et in terra deorsum.« Et: »Ego sum Deus Abraham, et Deus Isaac, et Deus Jacob.« Tropice, juxta quod Michaeas: »Vidi Dominum sedentem, et omnem militiam coeli assistentem ei,« et caetera talia, quae de Deo translate non proprie accipi solent. Quintus parabolaris, quo cum aliud dicitur, aliud in sacris paginis invenitur. Hoc est quod in titulo psalmi XXXIV dicitur: »Psalmus ipsi David, quando commutavit vultum suum coram [Col. 0246B] Abimelech et dimisit eum«, cum in hoc libro coram Achis rege hoc fecisse narratur. Cum ergo pro Achis Abimelech posuit, legentem monuit, ex ipsius inter pretatione nominis, latens altius penetrare mysterium, de quo inferius suo in loco digessimus. Cui etiam convenit illud: »Carduus qui est in Libano misit ad cedrum, quae est in Libano, ut daret ei filiam suam,« et reliqua. De sexto vero, ubi geminus adventus Christi continetur, cunctis patet qui sit primus, quis erit futurus, qui uterque hic praefiguratur. Septimus proinde modus, qui geminam praeceptorum retinet qualitatem, ille est vitae agendae, ut exempli gratia: »Diliges proximum tuum tanquam teipsum: Qui enim diligit proximum, legem adimplevit:« Quod David non solum in Jonatha implevit, verum et [Col. 0246C] in Saul, quem inimicum dilexit: de quo Scriptura ait: »Planxit autem David super Saul et filium ejus,« et reliqua. Ipse est et figurandae vitae, carnalium videlicet victimarum et vasorum compositione. Victimae enim hoc praefigurabant quod hortatur Apostolus, ut »exhibeatis corpora vestra hostiam vivam, sanctam, Deo placentem.« Vasa vero similiter electos designabant, divinis officiis occupatos. Qui modus cum secundo similis videatur, illa tamen ratione discernitur quod hic ad mores tantum, ille etiam redigendus est ad fidem. Verum licet isti modi multi pliciter istic inveniantur, tamen juxta jugitatem triplicis divisionis, studuimus primum historicam, quae gesta depromit, tangere: deinde allegoricam significationem, quae fidem aedificat pandere, ad extremum [Col. 0246D] quoque moralitatem, quae vitam honestam componit subnectere, ne pondere solius et unius intelligentiae pressus, aut historiae et allegoriae mole gravatus desidiosus lector occasionem possit invenire excusationis, sed potius cum hac paupertate discurrere valeat provocatus per campos ovans latissimos doctorum.



PROLOGUS.
[Col. 0245]

[Col. 0245D] Si mavis, lector, typicos dignoscere sensus,
   Quae tenet, ingredere, floridus iste liber.
[Col. 0246D] Bis retinet bina en sacrata volumina Regum,
   Quae patuere prius ore tonante sopho.
[Col. 0247A] Hunc studuit calamus noster conjungere fretus,
   Et voluit tandem texere nostra manus.
Scilicet ingrediens campos et prata piorum,
   Carperet ut flores Celsitonantis ope.
Ex quibus accipias divinae stirpis odores.
   Et valeas fructus tollere rite bonos.
Fercula fert animis nimium pulcherrima claris,
   Unde fames animae pellitur acta procul.
Lilia cum violis redolent percandida rubris,
   Et pariter fragrant cinnama, rosa, ruta.
Continet hic Christi nimium charismata sacra,
   Quae latuere prius cortice tecta diu.
Hicque prophetarum pangit sanctissima gesta,
   Plurima multorum mystica verba canit.
Quae David gessit, cecinit quoque et inclyta proles,
   [Col. 0247B] Hoc typice, lector, iste libellus habet.
[Col. 0248A] Hic evangelicam quadriga concrepat aulam,
   Sic et apostolicum lumen habere probat.
Istic invenies thesaura recondita Patrum,
   Horum et multiplices hic retinentur opes.
Abdita nam reserat, et tandem mystica pandit,
   In medium profert intima quidquid habent.
Grandia coelestis promittit praemia vitae,
   Vivere cum Domino regna tenendo poli.
Istius ergo celer calles discurre libenter,
   Discute paginulas, mel tibi portat apis.
Has cape divitias, mundi contemne caducas,
   Quod canit iste liber semper in ore tene,
Lurida linque libens spurcae contagia carnis,
   In mentem veniat quod moriturus eris,
Sis memor auctoris versus cum legeris istos,
   [Col. 0248B] ANGE, Deus, LOMI dic miserere tui.



IN LIBRUM PRIMUM.
[Col. 0247]


PRAEFATIO.

Viginti et duas esse litteras apud Hebraeos in auctoribus divinarum Scripturarum reperimus, quod nullus qui eos legerit, ignorat. Secundum quarum numerum apud eos viginti et duo volumina supputantur: inter quae etiam hic liber Regum, de quo tractaturi sumus, comprehenditur. Qui in supputationibus eorum post Judicum in ordine tertius habetur. [Col. 0247C] In quo quidem volumine (quanquam nonnulli, scientiae spiritalis intelligentiae ignari, aut humanae solummodo sapientiae dediti, aiunt nihil aliud posse intelligi nisi superficies historiae, et praelia Regum, ac casus multorum), multa tamen sacramenta Christi et Ecclesiae variis scilicet modis continere videntur. Nam ab ipso exordio Regum, commutatum sacerdotium in Samuelem, reprobato Heli; et commutatum regnum in David, reprobato Saule: exclamavit praenuntiare novum sacerdotium novumque regnum, reprobato veteri, quod umbra erat futuri, in Domino Jesu Christo venturum. Nonne ipse David cum panes propositionis manducavit, quos non licebat manducare nisi solis sacerdotibus, in una persona utrumque futurum, idem in uno Jesu Christo regnum et [Col. 0247D] sacerdotium figuravit? Ipsa itaque Samuelis sacerdotis successio, novum, ut praedictum est, et sempiternum sacerdotium praefigurabat, qui est Jesus Christus, Heli sacerdote reprobato, id est Judaico sacerdotio abjecto, mater quoque ipsa Samuelis, quae prius fuit sterilis et posteriori fecunditate laetata, cujus etiam nomen, id est Anna, quod gratia ejus interpretatur, ipsam religionem Christianam, ipsam postremo Dei gratiam significat, quia nobis Christus oritur: ipsam quoque Ecclesiam, quae olim sterilis, nunc fecunda, in Dei laudibus laetatur. Sunt enim hujusmodi innumerabilia, quibus comprobatur quod liber iste spiritalibus floribus redolet et allegoricis significationibus pollet. De quibus (si Dominus dederit) describemus suis in locis per singula quae congruere [Col. 0248B] rationi videbimus in posterum. Haec scientibus pauca praelibata sufficiant: tandem, Domino favente, ad historiae seriem venire decrevimus. In qua quidem prius fundamenta ipsius historiae, ubi libuerit, imo ubi congruerit, et postmodum culmen spiritalis intelligentiae, verum etiam quibusdam in locis, moralis suavitatis harmoniam inserere nitimur, ut lector non solum contentus sit dictis historiae, [Col. 0248C] verum allegoriarum ac moralium melos decerpere possit salubriter. Sed prius notandum est quod bene post Judicum, ut diximus, ponitur Regum, videlicet quoniam nunc sunt praesules Ecclesiae, sed postmodum regnum: seu quia prius erit judicium, deinde sequetur sempiternum imperium. Ait enim sacra descriptio.



CAPUT PRIMUM.

»Fuit vir unus de Ramathaim Sophim, de monte Ephraim, et nomen ejus Elcana, filius Jeroham, filii Eliu, filii Thau, filii Suph, Ephrataeus.« Quia enim in prolegomena, imo in isagoge polliciti sumus prius fundamenta historiae ponere, et postmodum culmen allegoriae, atque ubi gratum fuerit, moralitatis harmoniam inserere, ideoque primum dignum [Col. 0248D] fore arbitramur de generatione sancti Samuelis prophetae historiam praedicere, ut postmodum continuatim allegoriam ejus valeamus, Domino favente, dirigere. Elcana namque pater ipsius de stirpe Levi fuit, sed non de generatione Aaron sacerdotis: quod enim pater ejus de tribu Levi fuerit, Verba dierum manifestissime comprobant, ubi series generationis usque ad Levi perducitur. Dicitur enim filius fuisse »Jeroham, filii Eliu, filii Thau, filii Sophoniae, filii Elcana, filii Maath, filii Amasai, filii Elcanae, filii Joel, filii Azariae, filii Sophoniae, filii Thaath, filii Asir, filii Abiasaph, filii Core, filii Isaar, filii Levi« (I Par. VI), et reliqui. Cujus generatio hic concordare comprobatur. Quam generationem in sequentibus spiritali intellectui concinnere conabimur. [Col. 0249A] Matrem quoque ejus de tribu Juda fuisse monstratur, in eo quod Ephrataeus vocatur. Ephrataeus ab Ephrata uxore Chaleb, quam constat fuisse de tribu Juda, dictus est. Ephrataeus ab Ephrata civitate, id est Bethlehem, quia Bethlehem prius Ephrata vocata est. Et si quem movet quod ab Ephraim, non ab Ephrata, Ephrataeus vocatur, unde in subsequentibus legitur (I Reg. XVII) quod David filius Ephrataei vocetur, cum liquido pateat eumdem Isai patrem David, non de Ephraim, sed de tribu Juda exstitisse: et probet eumdem Elcanam Ephrataeum ab Ephrata, non ab Ephraim dici. Hic inter medios cives Ephrem sortis exsistens, Ramathaim Sophim civitatem inhabitabat, unde Scriptura de monte fuisse Ephraim commemorat. Intra cunctas namque [Col. 0249B] tribus habitationem Levitarum fuisse non dubium est Ramathaim, ipsa est quae in Evangeliis Arimathia legitur, de qua fuisse Joseph eadem Evangelia comprobant (Matth. XXVII; Marc. XV; Luc. XXIII; Joan. XIX). Est enim civitas in regione Tamnitica, juxta Diospolim. De qua notandum est, quod juxta Hebraicam veritatem non Ramathaim, sed Armatha sive Aramathaim (sicut in libris locorum legimus) habetur. Similiter etiam interpretationibus Hebraicorum nominum Aramathaim reperitur, quod nos ita legendum non dubitamus, unde et Armathia nuncupatur, et interpretatur excelsa duo vel eorum. Bene excelsa duo. Juxta historiam, ut quae intelligantur tribus, regalis, videlicet et sacerdotalis, id est Juda et Levi, ex quibus exstitit pater ejus et [Col. 0249C] mater. Sophim, Speculator dicitur: speculatores hic fortassis prophetae intelliguntur, quorum filius Elcana fuerit.

»Et habuit duas uxores: nomen uni Anna, et nomen secundae Phenenna. Fueruntque Phenennae filii, Annae autem non erant liberi.« Convenienter igitur Annae sterilitas commemoratur, cujus partus celebrior futurus erat instar priorum patrum, ut majus gaudium post longum moerorem de percepta fecunditate parentum insinuetur. Sicut enim Abraham patriarchae legitima uxor, quam primitus duxit, Sara videlicet, primum sterilis fuit, Agar Aegyptia generante filium: et sicut Jacob serviente socero suo pro Rachel uxore, ipsa Rachel sterilis fuit, sorore ejus Lia liberos gignente (Gen. II; Gen. XVI; [Col. 0249D] Gen. XXIX, XXX): ita et Elcanae melior uxor quae prophetam genuit, sterilis primum fuit, postea autem per Domini gratiam fecunda, ut tali ortu magnus futurus propheta etiam monstraretur.

»Et ascendebat vir ille de civitate sua statutis diebus, ut adoraret et sacrificaret Domino exercituum in Silo,« etc. Silo civitas est in tribu Ephraim, in quo loco arca testamenti mansit et tabernaculum Domini, a temporibus Josue filii Nun (Jos. XIII, XIV, XV). Postquam vicerat gentes quae terram repromissionis possederant, usque ad tempora Samuelis. Narratur enim in libro Jesu Nave, quod praedictus dux sorte ibi missa coram Domino, terram repromissionis singulis tribubus distribuerit. [Col. 0250A] Est autem Silo in nonagesimo milliario, Neapoleos in regione Arabithena. Sed et Judae patriarchae filium Sela appellatum legimus (Gen. XXXVIII). Ad hanc ergo ascendit Elcana cum domo sua, statutis diebus secundum legem, ut adoraret, et sacrificaret Domino exercituum. Quod autem dicit statutis diebus, hoc est tribus festivitatibus, Pascha videlicet et Pentecoste, et solemnitate tabernaculorum, unde Dominus in Exodo praecepit, dicens: »Tribus vicibus per singulos annos mihi festa celebrabitis (Exod. XXIV).« Et item: »Ter, inquit, in animo apparebit omne masculinum tuum coram Domino Deo tuo, in loco quem elegerit Dominus Deus tuus (Exod. XXIII).« Ergo in Silo cum esset eo tempore arca Domini, ibi hic Elcana cum esset ipse Levita, [Col. 0250B] post oblatas victimas, cum uxoribus et filiis atque filiabus pariter vescebatur.

»Deditque Phenennae uxori suae et cunctis filiis ejus et filiabus partes. Annae autem dedit partem unam tristis, quia Annam diligebat. Dominus autem concluserat vulvam ejus. Affligebat quoque eam aemula ejus, et vehementer angebat, in tantum, ut exprobraret quod conclusisset Dominus vulvam ejus,« et reliqua. Nam quod ait, »deditque Phenennae uxori suae, et cunctis filiis et filiabus, partes:« hae partes, partes sacrificiorum, quas de immolatis dedit, intelliguntur secundum consuetudinem legis. Quanquam opinio Judaeorum, vestes intelligi velit, »Annae autem dedit partem unam,« [Col. 0250C] inquit, »tristis.« Tristis videlicet erat, quia Dominus concluserat vulvam ejus. In hoc vero quod subjunxit: »Affligebat quoque eam aemula ejus,« etc., demonstratur quod sicut Saram sterilem Agar concipiens despexit: ita et Annam sterilem Phenenna prole fecunda aemulabatur. Malorum enim est solatium, vitam bonorum carpere. Porro illa flebat, et non capiebat cibum laeta corporeum, sed secundum prophetam, »Fuerunt illi lacrymae panes die ac nocte, et potum suum cum fletu temperabat (Psal. XLI).«

»Surrexit autem Anna postquam comederat in Silo et biberat, et Heli sacerdote sedente super sellam ante postes templi Domini.« Heli iste summus sacerdos erat, et post Samson populum [Col. 0250D] Israel regebat (ut in Hebraeorum libro invenitur) annis quadraginta: secundum Septuaginta autem interpretes annis viginti.

»Cum esset amaro animo, oravit Dominum flens largiter, et votum vovit, dicens: Domine exercituum, si respiciens videris afflictionem famulae tuae, et recordatus mei fueris, nec oblitus ancillae tuae, dederisque servae tuae sexum virilem, dabo eum Domino omnibus diebus vitae ejus,« et reliqua Recordabatur forsan verborum beati Job, quibus dixit: »Qui deridetur ab amico suo sicut ego, invocabit Dominum et exaudiet eum, quia ipse laborem et dolorem suorum considerat (Job. XII).« De quo scriptum est: »Tibi, Domine, derelictus est pauper [Col. 0251A] pupillo tu eris adjutor (Psal. XIX).« Cui vota justorum sunt placabilia et oculi ejus ad preces eorum.

»Factum est ergo cum illa multiplicaret preces coram Domino, ut Heli observaret os ejus. Porro Anna loquebatur in corde suo, tantumque labia illius movebantur, et vox penitus non audiebatur. Aestimavit igitur eam Heli temulentam, dixitque ei: Usquequo ebria eris? Digere paulisper vinum quo mades. Respondens Anna, Nequaquam (inquit), domine mi. Nam mulier infelix nimis ego sum, vinumque et omne quod inebriare potest non bibi, sed effudi animam meam in conspectu Domini. Ne reputes ancillam tuam quasi unam de filiabus Belial, quia ex multitudine doloris et moeroris mei [Col. 0251B] locuta sum usque in praesens.« Belial interpretatur absque jugo. Nota quod hi qui ebrietatem sectantur, filii Belial vocitentur: hoc loco impletur illud quod scriptum est, »Homo videt in facie, Deus autem intuetur cor (I Reg. XVI),« quia Heli tantum os deprecantis Annae intuebatur, et vocem ejus penitus non audiebat, sed motum labiorum cernebat, aestimabat ebriam esse. Illa autem, quia sursum elevabat cor et confitebatur Domino in toto corde suo, respexit Dominus ad orationem ejus, et non sprevit preces illius. Nobisque optimus modus orandi ad exemplum datus est (sicut in sequentibus plenius dicturi sumus), ut non in multiloquio formemus preces nostras ad Dominum, sed in compunctione cordis et effusione lacrymarum, nos exaudiri ab eo [Col. 0251C] credimus: quia »sacrificium Deo est, spiritus contribulatus, cor contritum et humiliatum Deus non spernit (Psal. L).« Quod tunc digne fit, si, oratione completa, nos in eodem tenore justitiae permanebimus. Unde et sequitur.

»Et abiit mulier in viam suam et comedit, vultusque illius non sunt amplius in diversa mutati. Et factum est post circulum dierum, concepit Anna et peperit filium, vocavitque nomen ejus Samuel, eo quod a Domino postulasset eum.« Post circulum ergo dierum, id est post anni reditum, peperit Anna puerum, vocavitque nomen ejus Samuel. Samuel qui interpretatur postulatio Dei, sive nomen ejus Deus, quia auctor nativitatis ejus Deus erat, qui ab sterili exoratus concessit habere filium, qui [Col. 0251D] dignus haberetur in templo Dei cunctis diebus assistere ad servitium ejus. Qui superius non solum vir, sed vir unus appellatur, quia videlicet non in diversa vagabundus, vel mobilis atque instabilis, sed firmus atque inconcussus persistens vir unus erat. Et non solum vir unus dicitur ille, qui firmus perseverat, sed omnes competentes unus dicuntur, unam sapientiam omnes habentes, qui unum Christum Jesum confitentur, in uno Spiritu Dei replentur. Unusquisque insipientium non est unus, sed multi. Unde Scriptura: »Stultus ut luna mutatur (Eccl. XXVII).« Luna cum videtur una esse per substantiam, per mutationem dierum semper ipsa alia est et diversa. Sic et peccatores, qui mutantur a [Col. 0252A] sapientia et scientia, et diversa concupiscunt, instabiles efficiuntur in omnibus viis suis. Ecce historiam praelibavimus, sed spiritualem intellectum necesse est ut breviter tandem tangamus: Vir enim iste Elcana, qui interpretatur Dei possessio, figuram gestavit unici Filii Dei, qui vera et specialis est Dei Patris possessio. De ipso namque per Salomonem dicitur: »Dominus possedit me initio viarum suarum (Prov. VIII).« Et Pater de ipso: »Hic est Filius meus dilectus, in quo mihi bene complacui (Matth. III et XVII).« Et idem Filius in Evangelio: »Pater in me manens, ipse facit opera: qui bene vir unus dicitur (Joan. XIV).« Unus autem appellatur Deus, non de numero, sed quia nunquam a semetipso alter efficitur, ideo nunquam mutatur. Unde [Col. 0252B] Psalmista: »Tu autem idem ipse es et anni tui non deficient (Psal. CIV).« Armathaim Sophim, quae interpretatur excelsa vel specula, coelestem significat Jerusalem. De qua ad nos veniens, eamdem speculationem et docuit, imo et ad eamdem possidendam sua morte reparavit. In qua ipse sedens ad dexteram Patris, interpellat pro nobis secundum quod Apostolus ait: »Advocatum habemus apud Patrem, Jesum Christum justum (I Joan. II),« etc. Qui bene filius dicitur, filii Jeroham, filii Eliu, filii Suph Ephrataeus. Jeroham quippe misericors interpretatur: Eliu vero, Deus meus: Suph, effundens: quae nomina, sicut nobis videtur, jure ad Deum Patrem referuntur. Ipse est misericordia nostra, quia sua miseratione actum est, ut unigenitus Filius ad nos veniens, suo [Col. 0252C] cruore nos redimeret, juxta quod Apostolus ait: »Sic enim dilexit Deus mundum, ut Unigenitum suum daret pro nobis (Joan. III).« Qui in passione, pro nobis laborans, aiebat: »Deus meus, Deus meus, ut quid me dereliquisti? (Psal. XXI.).« Unde Suph effundens dicitur, quia ad nos sinus suae pietatis eum de coelestibus effudit, ut semetipsum exinaniret, atque quodammodo effunderet, et genus humanum liberaret. Unde per Salomonem in Canticis canticorum dicitur: »Unguentum effusum est nomen tuum (Cant. I).« Nomen ergo Dei unguentum effusum est, quando ab immensitate divinitatis suae, ad naturam nostram se exterius effudit, et ab eo quod erat invisibilis, visibilem se reddidit. Si enim se non effunderet, nequaquam nobis se innotesceret. De qua [Col. 0252D] effusione Paulus ait: »Qui cum in forma Dei esset, non rapinam arbitratus est esse se aequalem Deo, sed semetipsum exinanivit (Philip. II),« et reliqua. Quod Paulus ait exinanivit, hoc Salomon dixit, effudit. Qui jure Ephrataeus dicitur, Ephrataeus frugifer interpretatur. Quod bene eidem unigenito Dei Filio convenit: ipse enim omnibus donis Spiritus sancti et virtutibus abundans habetur. Hinc Isaias ait: »Requievit super eum spiritus Domini, spiritus sapientiae et intellectus, spiritus consilii et fortitudinis (Isa. II),« et reliqua. Sequitur: »Habuitque uxores duas, nomen uni Phenenna, et nomen secundae Anna. Fueruntque Phenennae filii. Annae autem non erant liberi,« et reliqua. Istae duae uxores, [Col. 0253A] Anna videlicet, quae interpretatur gratia, et Phenenna, quae dicitur conversio, geminae plebis, hoc est Ecclesiae gentium et Synagogae, praetenderunt imaginem. Phenenna namque Synagogae typum praelibabat quae fecunda primum in filiis exstitit, quos Deo per praedicationem legis generare videbatur. Sed quia conversa est a fide patriarcharum et prophetarum ad infidelitatem, infecunda permanet. Anna vero sterilis, quae interpretatur gratia, Ecclesiam significabat gentium, quae gratia sancti Salvatoris cognoscitur esse redempta. Juxta quod Apostolus ait: »Gratia enim Dei salvi facti estis per fidem, et non ex vobis, donum Dei est (Ephes. II).« Et iterum: »Vocabo non plebem meam, plebem meam, et non misericordiam consecutam misericordiam [Col. 0253B] consecutam (Rom. IX),« etc. Quae sterilis dicitur, juxta quod scriptum est: »Laetare, sterilis, quae non paris; erumpe et clama, quae non parturis, quia multi filii desertae, magis quam ejus quae habet virum (Isa. LIV).« De qua etiam Psalmista ait: »Qui habitare facit sterilem in domo, matrem filiorum laetantem (Psal. CXII).« Quae olim sterilis a fecunditate prolis spiritualis, nunc Deo spirituales filios per fontem baptismatis, et gratiam Spiritus sancti gignere non desistit. De qua in Canticis canticorum Apostoli dicunt: »Soror nostra parvula est, et ubera non habet (Cant. VIII).« Quid faciemus sorori nostrae, in die quando alloquenda est: Parvula, inquiunt, est quia mysterium praedicationis nondum sufficit subire, ut filios generans ab intimis mysteriis, [Col. 0253C] vel ut ex uberibus nutrire possit. Quid ergo tibi videtur, o Synagoga, de sorore nostra faciendum, quando alloquenda est, id est per verbi mysterium ducenda ad fidem, ut quae modo sterilis videtur possit fecunda spiritualiter filios generare? Synagoga tacente, ipse sponsus sive Apostoli quid fieri debeat, respondent: Si murus est, aedificemus super eum propugnacula argentea, id est scientiam divinarum Scripturarum, ut possit non solum protegere infirmos, sed etiam docere indoctos, ne semper sterilis permaneat. Ista enim quanquam tunc uxor esset in praedestinatione divinae gratiae, juxta quod sponsus loquitur de ea: »Equitatui meo in curribus Pharaonis assimilavi te, amica mea (Cant. I),« id est, tu adhuc in curribus Pharaonis subintus serviebas, [Col. 0253D] subintus currebas in gentilitate, sed ego attendi quid de te per praedestinationem fecit: »Equitatui meo te assimilavi,« id est electis meis te similem attendi. Tamen quia nondum sponsus eam proprio sanguine redemerat, nec desponsaverat, sterilis habebatur, quia ei per fidem conjuncta non erat, sed Synagoga ei quodammodo filios per legem, ut diximus, parere videbatur. Haec enim breviter tangendo, ut diximus, sed in consequentibus post aliqua quae interpolata videntur, in historia prolata plenius describere conabimur. Erant alibi duo filii Heli, Hophni et Phinees, sacerdotes Domini. Quia historia luce clarius patet, ad spiritalem intellectum transducimur. Hophni namque, qui interpretatur [Col. 0254A] discalceatus sine insania conversionis: et Phinees quoque, qui dicitur os mutum, scribas et Pharisaeos significant Judaeorum. Qui bene filii Heli dicuntur, qui typum tenebat sacerdotii Judaeorum propter sacrificia carnalia legis et sacerdotii ipsorum. Ipsi enim scribae et Pharisaei dum suam, juxta Apostolum (Rom. X), voluerunt statuere justitiam, et justitiae Dei contemnentes, noluerunt esse subjecti, nec ipsum recipere quem lex et prophetae praedixerunt esse venturum, degenerantes a fide patriarcharum et prophetarum, ad insaniam infidelitatis conversi, os mutum meruerunt habere, a vero sacerdotio Christi et confessione veri sacerdotis, de quo scriptum est: »Juravit Dominus et non poenitebit eum, tu es sacerdos in aeternum secundum [Col. 0254B] ordinem Melchisedeh (Psal. CIX).« Et quia Ecclesiam sibi, proprie quae Christo debebatur, qui erat verus sponsus, tanquam propriam vindicare voluerunt, et noluerunt suscitare semen fidei in nomine defuncti fratris, id est Christi, juxta quod in lege scriptum erat, non meruerunt esse in sorte eorum. De quibus ait Apostolus: »Et calceati pedes in praeparatione Evangelii pacis (Ephes. VI).« Et de quibus per prophetam dicitur: »Quam speciosi pedes eorum qui annuntiant bona (Rom. X).« Et ideo nudi et discalceati a vera fide et dignitate sacerdotii remanserunt. Quod pertimescebat agere Joannes quando dicebat eis, »Non sum ego Christus: venit enim fortior me post me, cujus non sum dignus ut solvam corrigiam calceamenti ejus (Joan. I).« Ac si diceret: Ego redemptoris [Col. 0254C] vestigia denudare non valeo, quia nomen sponsi mihi immeritus non usurpo. Quod quia scribae et Pharisaei indebite usurpare conati sunt videlicet nomen sponsi sibi et non Christo tribuere, et insuper e contrario contempserunt, imo in faciem conspuere non dubitaverunt: jure nomen illorum dicitur domus discalceati, sicut in lege scriptum est (Deut. XXV). Ac per hoc nudi remanserunt ab omni dignitate, et discalceati ab exemplis patriarcharum et prophetarum. Unde Silo quidem eis congruit, ubi sacerdotes fuisse leguntur. Silo namque dimissio ejus, vel petitio interpretatur: quia enim ipsi expetierunt Pilatum, ut dimitteret Barabbam, et Jesum traderet eis (Matth. XXVII). Unde ad insaniam crudelitatis conversi, clamabant dicentes: »Si dimittis eum, non es [Col. 0254D] amicus Caesaris (Joan. XIX).« Et item: »Crucifige, crucifige eum (Luc. XXIII).« Merito dimissi fuerunt, et derelicti a Deo, exuti ab omni bonitate, traditi sunt gentibus, et amiserunt sacerdotium et regnum, et torpore infidelitatis nudi, frigescunt inter gentes. Sequitur: »Dedit ergo Elcana Phenennae et filiis ejus et filiabus partes. Annae autem dedit partem unam tristis, quia Annam diligebat.« Jam enim superius inculcavimus quod Phenenna typum tenuit Synagogae, quae a Deo quidem partes cum filiis et filiabus (quantum juxta anagogen pertinet) percepit, videlicet temporalia bona terrae promissionis. Juxta quod per Psalmistam dicitur: »Dedit eis regiones gentium et labores populorum possederunt, ut custodiant [Col. 0255A] justificationes ejus, et legem ejus requirant (Psal. CIV):« et quia primum credita sunt illis eloquia Dei, et legislatio, et testamentum, et repromissio, et reliqua. Quanquam ingrata fuisset, Annae autem dedit partem unam tristis. Pars enim ista quam conditor rerum Annae, hoc est Ecclesiae gentium contulit, naturale ingenium possumus accipere, per quod Deum agnoscere poterat. De quo praedicator egregius ad Romanos describens ait: »Invisibilia enim ipsius a creatura mundi, per ea quae facta sunt intellecta conspiciuntur (Rom. I).« Sempiterna quoque ejus virtus ac divinitas: unde de sapientibus hujus mundi praemisit, dicens: »Quia quod notum est Dei, manifestum est illis (Ibid.).« Deus enim illis manifestavit, sed bene ait, tristis, quia Dominus [Col. 0255B] concluserat vulvam ejus. Denique quia spiritualiter Deo generare filios non poterat anxie ferebat, scilicet quia nondum advenerat tempus miserendi ejus, ut a sua sterilitate aperiretur, et spirituali gratia fecundaretur. Cujus fecunditatem longe considerans Isaias, clamabat: »Laetare, sterilis, quae non paris (Isa. LIV),« et reliqua. Post hanc sterilitatem, tristis erat Ecclesia, quia non solum non pariebat filios, verum etiam a gratia Dominicae incarnationis, et ab amissione legis sterilem se videbat. Sed ut hoc perpendere potuisset, per naturale ingenium intellexit. Quia ipsam Dominus diligebat, scilicet non qualis tunc erat, sed qualis in praedestinatione futura erat. Sed quia hanc praedestinationem et futuram gratiam Synagoga ignorabat, gentilitatem despiciebat, [Col. 0255C] et insuper etiam odio insequebatur. Nam sequitur: »Affligebat quoque eam aemula ejus, et vehementer angebat, intantum, ut exprobraret quod conclusisset Dominus vulvam ejus.« Nulli igitur legenti dubium est, quod Synagoga Judaeorum Ecclesiam gentium persecuta est, et propter idololatriae cultum contemnebat et exprobrabat. Denique etiam ipsa primitiva Ecclesia ignorans mysterium salvationis ipsius, Petrum redarguere volebat, quare ingressus esset ad Cornelium et manducaret cum gentilibus. Sed Petrus cum divinam gratiam eis retulisset, glorificaverunt Deum (Act. II). De qua etiam despectione idololatriae, Ecclesia ex gentibus Synagogae respondit, dicens: »Noli me considerare quod fusca sim, quia decoloravit me sol (Cant. I).« Ac si aperte [Col. 0255D] dixisset: Inde fusca sum, unde peccatrix, quia me sol decoloravit, id est creator meus in errore positam me deseruit, et radios suae districtionis subtraxit. Ego in errorem lapsa sum, unde et subjungit: »Filii matris meae pugnaverunt contra me (Ibid.).« Filii matris, immundi intelliguntur spiritus, quia ab una gratia benignitatis et potentiae Dei, nos et angeli conditi sumus. Et ex eo quod rationales sumus, quasi quamdam societatem fraternitatis habemus: quia tamen cadentes angeli, et ante adventum Salvatoris, et quotidie contra Ecclesiam gentium bellum gerunt, dicat: »Filii matris meae pugnaverunt contra me.« Ac si dicat, quia creator meus in gentilitate me deseruit, »filii matris meae pugnaverunt contra me.« [Col. 0256A] Noli me despicere, o Synagoga, quia si nigra sum per meritum, formosa sum per divinae praedestinationis gratiam. Sed ideo Synagoga contemnit Ecclesiam, quia attendebat qualis erat, sed ignorabat, ut diximus, qualis futura erat. Verum postea considerans Ecclesiam per naturale ingenium ornatam, divina scilicet illustratam gratia venire ad Christum, ait: »Quae est ista, quae ascendit per desertum sicut virgula fumi, ex aromatibus myrrhae et thuris, et universi pulveris pigmentarii?« (Cant. CXI.) Nam admiratur quomodo gentium populus, nullo circumcisionis mysterio emundatus, nullis prophetarum admonitionibus instructus, subito ab infimis voluptatibus per desertum gentilitatis et idololatriae, ad alta virtutum culmina, et ad amplexus sponsi ascendisset. [Col. 0256B] Et bene ait: »Sicut virgula fumi ex aromatibus myrrhae et thuris, et universi pulveris pigmentarii,« id est igne amoris accensa, vel omni nisu virtutum ad coelestia tendit. Per myrrham, mortificatio carnalium voluptatum. Per thus, puritas orationum: et in diversis pulveribus pigmentarii omnium virtutum odor accipitur. Unde alibi stupens Synagoga dicit, »Nescivi, anima mea conturbavit me, propter quadrigas Aminadab (Cant. VI).« Ac si dixisset, Nescivi, o Ecclesia gentium, dona gratiae spiritualis in te esse, sed anima mea conturbavit me propter inductionem Novi Testamenti, et evangelicae quadrigae. Aminadab quippe interpretatur populus meus spontaneus, id est Christus qui sponte gratiam suam contulit Ecclesiae, qui per totum jam vehitur orbem. [Col. 0256C] Sed quia eamdem gratiam nondum adhuc perceperat Ecclesia, sed sterilis permanebat et tristabatur, recte subinfertur: »Porro illa flebat, et non capiebat cibum. Dixit ergo ei Elcana vir suus: Anna, cur fles? et quare non comedis? et quamobrem affligitur cor tuum: Nunquid non ego melior sum tibi quam decem filii?« Ait enim: »Porro illa flebat et non capiebat cibum.« Hoc est quod beatus Job ex eadem Ecclesia gentium, quae adventum sui Redemptoris desiderabat loquitur, dicens: »Nunquid rugiet onager cum habuerit herbam?« (Job. VI.) Quid per onagrum, id est agrestem asinum, nisi gentilis populus designatur? quem sicut natura extra stabula disciplinae edidit, ita vagus in voluptatum suarum campo permansit. Vita namque beati Job attestante, cognoscimus [Col. 0256D] exspectasse Redemptoris adventum multos etiam ex gentilibus. Herba ergo onagri est haec ipsa mediatoris incarnatio, per quam ipsa gentilitas jam satiatur. Quia enim per prophetam dicitur: »Omnis caro fenum, universitatis conditor ex nostra substantia carnem sumens fenum fieri voluit, ne nostra in perpetuum fenum caro remaneret (Isa. XL).« Tunc ergo herbam onage. invenit, cum gentilis populus gratiam divinae incarnationis accepit. Sed quia diu vota electorum gentilium dilata sunt, longo tempore redemptionem suam exspectando gemuerunt, et non meruerunt eamdem gratiam percipere, qua fecundarentur et saturarentur illo cibo de quo Dominus ait: »Qui manducat carnem meam, et bibit sanguinem [Col. 0257A] meum, in me manet, et ego in eo (Joan. VI).« Bene dictum est: »Porro Anna flebat, et non capiebat cibum.« Et quia Ecclesia perseveravit in prece pro eadem Redemptoris gratia, tandem ipse per mysterium suae incarnationis consolationem adhibuit. Unde et dicitur: »Anna, cur fles? nunquid non ego melior tibi quam decem filii?« Verum est, inquam, verum quod loquitur sermo divinae consolationis: melior est Ecclesiae vir suus, Dominus scilicet Christus, quam decem filii. Decem namque filii illi significantur, quos per legem Synagoga Deo edere videbatur, sed multoties plus eum diligit, imo gratiam Evangelicae praedicationis, quae per ipsum data est, quam illos quos carnaliter pariebat. Diligit ipse Ecclesiam, et diligitur. Scriptum namque est: »Dilectus meus [Col. 0257B] mihi, et ego illi (Cant. II).« Adeo diligit Ecclesia Christum, ut non solum omnia contemnat pro ipso, adversa scilicet et prospera mundi, verumetiam mori non formidet pro dilectione ejus. De cujus dilectione (quanquam aliter intelligatur) in Canticis canticorum dicitur, »Fortis est ut mors dilectio (Cant. VIII),« sed quia Ecclesia in eadem gratia atque dilectione quam percepit, perseveravit, recte quibusdam interpositis de ipsa dicitur, vultusque ejus non sunt amplius in diversa mutati. Nequaquam enim Ecclesia a cognitione fidei, et dilectione sui Redemptoris immutata est, neque evelli in diversa declinando potuit, ab ipsa devotionis gratia quam percepit. Caeterum quantum ad historiae fidem pertinet, bene ait: »Vultusque ejus non sunt amplius [Col. 0257C] in diversa mutati.« Videlicet quia quod ad Deum postulavit, ex fide credens, adipisci se non dubitavit: sive quia in vero affectu compunctionis permansit, usque dum adepta esset quod postulavit. Hic enim datur exemplum orandi, quia videlicet quisquis exaudiri desiderat, talis debet perseverare, qualis in oratione inveniri se exoptat. Et si semel compunctionis gratiam percipit per puritatem mentis, debet in eadem munditia mentis persistere, et a nullo deviare per lasciviam, donec ad affectum voluntatis, quod petit, perveniat. Imo donec prolem divinae contemplationis consequatur. Et si hoc voluerit non sufficit semel compungi, sed sedulo per compunctionis gratiam emundari, juxta quod per Psalmistam dicitur: »Constituite diem solemnem in confrequentatione, [Col. 0257D] usque ad cornu altaris (Psal. CXVII).« Dies solemnis est Domino, compunctio cordis nostri. Sed tunc in confrequentatione dies constituitur, cum ad lacrymas pro amore Domini assidue mens movetur. Cui velut si diceremus, quandiu? subjungit, dicens »usque ad cornu altaris.« Cornu altaris est exaltatio sacrificii interioris, hoc est contemplatio divinae visionis. Inde est quod anima quae jam per amorem compungi desiderat, in Canticis canticorum, ait: »Osculetur me osculo oris sui (Cant. I).« Toties enim anima osculatur Deum, quoties in ejus amore compungitur. Ait enim, »Osculetur me osculo oris sui.« Ac si aperte dicat: »Tangat me gratia compunctionis suae,« vel certe, »osculum oris ejus [Col. 0258A] est« perfectio pacis intimae, ad quam cum pervenerimus, nihil remanebit amplius quod quaeramus. Et ideo debemus in eadem gratia compunctionis tanquam Anna permanere, et non vultum in diversa mutare, donec perveniamus ad prolem divinae contemplationis. Nos hactenus ista de Elcana, et duabus uxoribus ejus, ac partibus earum, et caetera quae inseruimus, prout intelligere potuimus, et a traditore didicimus, describere conati sumus. Quae si cui displicuerint, et melius invenire potuerit: nos sequenda judicavimus, quia magis decrevimus alterius sensum sequi, quam pertinaciae deservire. Caeterum, his descriptis, ad ea quae sequuntur, Domino favente, stylum vertere conabimur: sed prius notandum quia nonnulli juxta ethicam disciplinam, id est moralem [Col. 0258B] quam aliter tropologiam nominant, Elcanam, qui interpretatur Domini possessio, sanctum quemlibet et perfectum praedicatorem intelligi volunt, cujus mentem Dominus possidet. Per duas vero uxores, Phenennam videlicet et Annam, activam et contemplativam vitam designant, Phenenna namque fecunda in filiis, quae dicitur conversio, activam; Anna vero sterilis, quae interpretatur gratia ejus, contemplativam designat vitam. Activa enim vita est, panem esurienti tribuere, verbo sapientiae nescientem docere, errantem corrigere, ad humilitatis viam superbientem proximum revocare, infirmantis curam gerere, quae singulis quibusque expediant, dispensare. Quae non immerito significatur per Phenennam fecundam, quae interpretatur conversio, quia activa [Col. 0258C] multas habet actiones quibus subvenire potest proximis. Ad quas necesse est, ut sollicite convertatur. Est enim fecunda in filiis et filiabus, quia fortia licet infirma videantur, in comparatione contemplationis gignit opera pariter infirma, quae significantur per filios et filias. Contemplativa vita est vero, charitatem Dei quidem et proximi, tota mente retinere, sed ab exteriori actione quiescere, soli desiderio conditoris inhaerere, ut nihil jam agere libeat, sed calcatis curis omnibus ad videndam faciem sui conditoris animus inardescat. Haec enim significatur per Annam, quae interpretatur gratia, sed sterilem. Bene itaque sterilis dicitur, quia contemplativa vita prout est nullus penetrare valet. Sive quia nullus eam perfecte praedicare sufficit quod sentit, ut eam praedicando [Col. 0258D] plures filios gignere possit. Unde non immerito per Annam, quae interpretatur gratia, figuratur: quia nemo ad ipsam pervenire sufficit, nisi per divinam gratiam. Sed bene duas uxores habuisse describitur, quia perfectus quilibet praedicator non est, nisi utramque vitam exercere noverit. Debet ex amplexibus Phenennae, transire ad complexus Annae: quia debet se prius exercere in activa, ut dum multos filios generaverit, possit postmodum ad contemplativam vitam arctius accingi, et toto desiderio in ejus contemplatione immorari, et perfecta opera gignere. Quibus uxoribus et filiis et filiabus partes tribuet: quia summus vir sive infirma, seu creaverit fortia opera, semper studet et in activa et in contemplativa vita desudans [Col. 0259A] amplius laborando, virtutibus virtutes subnectere ut perfectus inveniatur quandoque in contemplatione. Et ideo qui vult effici possessio Dei, has duas ducat uxores: activam scilicet primum, ac deinceps transeat ad contemplativam. Seu, ut aliter dicamus, conjungat sibi eam, quae nobilior est, Annam, hoc est gratiam. Haec enim prima conjungitur homini per fidem, ubi Apostolus ait: »Gratia enim Dei salvi facti estis per fidem (Ephes. II).« Secundo conjungatur Phenennae, id est conversioni, quia post gratiam credulitatis, sequi debet emendatio morum. Prima filios generat Phenenna, quia primi fructus proferuntur per conversionem. Nisi enim convertamur a malo, non poterimus effici patres de Anna, et generare Samuelem, qui hic interpretari potest, ubi [Col. 0259B] ipse Deus. Ubi enim spiritus gratiae est, ibi dicitur Deus. Unde Paulus ait: »Et cadens in faciem, adorabit Deum, dicens: Vere, Deus in vobis est (I Cor. XIV).« Et ideo nisi praecedant opera conversionis, non possumus dona divini Spiritus generare. Et hoc orandum est sed sciendum est quia Deus non voce tantum invenitur, sed corde. Unde beatus Job loquitur, dicens: »Quis mihi tribuat auditorem, ut desiderium meum Omnipotens audiat?« (Job. XXXI.) Non ait, preces, sed »desiderium meum.« Vere quippe postulatio non in voce oris est, sed in cogitationibus cordis. Hinc est quod ad Moysen dicitur: »Quid clamas ad me? (Exod. IV)« cum penitus nihil loqueretur. Hinc est quod Anna superius ore quidem tacuit, et tamen tot sui desiderii voces emisit. Sicut scriptum [Col. 0259C] est: »Porro Anna loquebatur in corde suo, tantumque labia illius movebantur.« Hinc Dominus in Evangelio dicit: »Intra in cubiculum tuum et, clauso ostio, ora Patrem tuum, et Pater tuus, qui videt in abscondito, reddet tibi (Matth. VI).« Clauso quippe ostio, petit in cubiculo, qui tacenti ore in conspectu supernae pietatis fundit affectum mentis. Et vox auditur in abscondito, cum per sancta desideria silenter exauditur. Unde dicitur: »Desiderium pauperum exaudivit Dominus.« Et quia Anna ita Dominum postulavit, exaudiri pro filio promeruit. »Quae concepit et peperit filium, vocavitque nomen ejus Samuel, eo quod a Domino postulasset eum (Psal. IX).« Sic nimirum sancta Ecclesia orans per naturalem intellectum, gratiam fidei et mysterium incarnationis, [Col. 0259D] corde concepit, et ore confessionis gignere promeruit. Nam, juxta Apostolum: »Corde creditur ad justitiam, ore autem confessio fit ad salutem (Rom. X).« Hinc est quod ad Cornelium angelus ait: »Corneli, exauditae sunt orationes tuae, et eleemosynae tuae in conspectu Dei (Act. X),« etc.---»Quem filium vocavit (inquit) Samuelem.« Samuel, qui interpretatur nomen ejus Deus, Annae videlicet primogenitus et prophetiae gratia decoratus, quis alius intelligendus est, nisi Dominicus homo, Dominus scilicet ac Redemptor noster? De ipso enim scriptum est: »Omnipotens ipse veniet et salvabit nos (Isa. XXXV).« Ipse etiam propheta dictus est, juxta quod Moyses ait: »Prophetam suscitabit Dominus Deus, tanquam [Col. 0260A] meipsum audietis (Deut. XVIII; Act. III, 7), et reliquis denique ipse de semetipso dicit: »Non est propheta sine honore, nisi in patria sua (Matth. XIII).« Cui itaque Samuelis valde congruit interpretatio nominis, quia ipsum Deum et hominem confitetur omnis Ecclesia. De qua subnectitur.

»Et adduxit eum secum, postquam ablactaverat, in vitulis tribus, et tribus modiis farinae, et amphora vini, et adduxit eum in domum Domini in Silo.« Bene ait: »Postquam ablactaverat,« quia videlicet Anna, id est sancta Ecclesia ex nationibus. De quibus Dominus ait: »Et alias oves habeo quae non sunt ex hoc ovili, et illas oportet me adducere, et vocem meam audient (Joan. X).« Prius lacte enutrivit filium, quem corde concepit per fidem, id est [Col. 0260B] simplici intellectu in suis auditoribus. De quo Paulus apostolus ait: »Lac vobis potum dedi, non escam (I Cor. III).« Scilicet quia mysterium incarnationis et crucis et praecepit et praedicavit. Unde idem egregius praedicator iterum dicit: »Nihil me judicavi scire inter vos, nisi Christum Dominum Jesum, et hunc crucifixum: Judaeis quidem scandalum, gentibus autem stultitiam (I Cor. II).« Et recte »in vitulis tribus.« Tres enim vituli, tria, ut nobis traditum est, tempora significant. Ante legem videlicet, sub exemplis patriarcharum, et sub lege, sub dictis prophetarum scilicet, quibus praefiguratus est Dominus, et eum exspectabat Ecclesia et ideo tristabatur, quia gratiam incarnationis nondum habebat. In tertio tempore gratiae, eo apparente, jam et fidem percepit [Col. 0260C] credendo, et praedicationem quodammodo praesentavit, quia manifeste se credidit. Unde et sequitur, »et in tribus modiis farinae.« Per tres modios farinae, tres virtutes in unitate fidei compactas accipere debemus, fidem videlicet, et spem, et charitatem, quas perfectas obtulit Ecclesia; seu tres modii farinae, tres accipiuntur filii Noe, quos plures credens Ecclesia perduxit ad fidem, atque Deo obtulit confitendo. Nonnulli etiam in farina modiorum, corpus Domini accipiunt: et in amphora vini, sanguinis mysterium ipsius, quae mysteria quotidie celebrat Ecclesia offerendo, et sumit ore ad imitandum. Haec sunt enim dona quae pro puero offert Ecclesia gentium, ut ostendat se puerum genuisse, id est, percepisse se veraciter perfectam fidem Christi, et eam [Col. 0260D] se operibus demonstrare velle. »Et adduxit eum in Silo in domum Domini.« Quia cum eadem perfecta fide mysterii incarnationis Christi, et crucis trophaei, junxit se primitivae Ecclesiae ex Synagoga Judaeorum, quae domus Dei dicta fuerat. De qua dictum est: »Domum tuam decet sanctitudo (Psal. XCXII).« Dicamus et aliter secundum opiniones aliquorum. Nam quod ait: »Adduxit eum secum postquam ablactaverat, in vitulis tribus, et tribus modiis farinae,« in Hebraeo, ut aiunt, non tribus modiis, sed modio farinae haberi dicunt, et apud Latinos scriptorum vitio putant depravatum, et non contra legis praeceptum tres modios obtulisse: quia ibi praecipitur, ut mense primo offerrent similae oleo conspersae tres decimas [Col. 0261A] per singulos vitulos, duas decimas per arietem, unam decimam per agnum. Haec vero decima, decima pars erat ephi: unde datur intelligi, quod non potuerit tres modios farinae cum tribus vitulis offerre, sed novem decimas, quibus secundum Hebraicam mensuram unus efficitur ephi. Caeterum allegorice, quod noluit illum ducere ad domum Domini antequam ablactaretur, significat matrem Ecclesiam quemlibet filiorum suorum non ante ad sacerdotium provehere, quam illum a lacte infantiae et parvitate sensus educatum, effecerit capacem spiritalis doctrinae. »Omnis enim, ut ait Apostolus, qui lactis est particeps, expers est justitiae sermonum (Hebr. V).« Offert eum in tribus vitulis, et modio farinae, et amphora vini, hoc est in sacrificio piae confessionis, in exercitio [Col. 0261B] bonae operationis, et gratia sacrae eruditionis, et fide sanctae Trinitatis pleniter instructum. Qui potest dicere cum propheta: »Reddemus Domino vitulos labiorum nostrorum (Osee, XIV),« et jugiter in domo Dei permanens, offerat digne sacramentum corporis et sanguinis Domini. Sequitur

»Oravit Anna, et ait:«



CAPUT II.

»Exsultavit cor meum in Domino, et exaltatum est cornu meum in Deo meo.« Hinc enim jam manifestissime Anna in cantico suo mutationem, sicut superius praediximus, Veteris Testamenti, vel sacerdotii, in Novum Testamentum vel sacerdotium, qui est Christus, prophetare videtur: quanquam nonnulli [Col. 0261C] non prophetasse dicant, sed tantummodo propter filium impetratum, Deum exsultanti praedicatione laudasse. Quid ergo sibi vult quod ait, »arcus fortium superatus est, et infirmi accincti sunt fortitudine, et repleti prius pro panibus se locaverunt, et famelici saturati sunt. Donec sterilis peperit septem, et quae multos habebat filios, infirmata est.« Numquid ipsa peperit septem quamvis sterilis fuerit, unicum habebat quando ista dicebat, sed nec postea septem peperit, sive sex, quibus septimus esset Samuel, sed tres mares et duas feminas. Deinde in illo populo cum adhuc nemo regnaret, quod extremo posuit, dat virtutem regibus, et exaltabit cornu Christi sui. Unde dicebat, si non prophetabat? Conticescant ergo Judaei, taceant multi, qui hoc juxta [Col. 0261D] historiam pro accepto filio dictum putant. Dicat Anna prophetando, prospiciens in se fecunditatem Ecclesia dicat. Dicat etiam Ecclesia Christi, civitas regis magni gratia plena, prole fecunda, dicat: »Exsultavit cor meum in Domino.« Cor enim sanctae Ecclesiae non in rebus transitoriis exsultat: quia potest quis gaudere in carnalibus, non gloriatur ex jucunditate terrenarum rerum, sed in Domino; juxta quod Paulus commonet dicens: »Qui gloriatur, in Domino glorietur (I Cor. I).« Hinc enim in Canticis canticorum, ex voce electorum dicitur: »Exsultabimus et laetabimur in te (Cant. I).« Ac si aperte dicatur: Non in nobis sed in te exsultabimus et laetabimur, quia dum fortiores ad contemplanda sublimia pervenisse cognoscimus, [Col. 0262A] spem nos infirmi in te, de venia peccatorum, sumimus. Unde recte subinfertur, »Et exaltatum est cornu meum in Deo meo.« Quid igitur per cornu Ecclesiae nisi regnum ipsius accipere debemus? Sicut enim cornu carnem excedit, ita regnum sanctae Ecclesiae adversa hujus mundi et desideria carnis transcendit. Sed hoc regnum in Domino exaltatum dicitur, quo ab ipso ubique sublimatur. Quod regnum primitiva Ecclesia intra fines Judaeae angustatum habuit, sed jam dilatatum per gentes atque sublimatum habetur. Unde per prophetam ei dicitur: »Dilata locum tentorii tui, longos fac funiculos tuos, et clavos tuos consolida, et pelles tabernaculorum tuorum extende (Isa. LIV).« Ad dexteram enim et ad sinistram penetrabis, et locum tuum gentes [Col. 0262B] haereditabunt. Quod per Apostolum dilatatum atque extensum est. Sed regnum Synagogae Ecclesia gentium percepit, quae de suis praedicatoribus gratulabunda in sequentibus loquitur, dicens: »Dilatatum est os meum super inimicos ejus.« Itaque Ecclesiae praedicatores sancti intelliguntur, quorum praedicatio vel fides dilatata est super inimicos ejus, quia videlicet excessit scientiam scribarum et haereticorum, et maxime persecutorum, juxta quod per prophetam (Isa. LIV) ei repromissum fuerat: »Et lingua resistentium tibi in judicio superabis.« Non enim in angustiis pressurarum, juxta Apostolum (II Tim. II), sermo Dei est alligatus, videlicet, quia laetata est Ecclesia in salutare Dei. Salutare Dei, Filium Dei dicit, de quo Simeon, suscipiens in ulnas, ovans, [Col. 0262C] aiebat: »Nunc dimittis, Domine, servum tuum in pace, secundum verbum tuum: Quia viderunt oculi mei salutare tuum: Quod parasti, ante faciem omnium populorum (Luc. II).« Et de quo patriarcha Jacob loquebatur, dicens: »Salutare tuum exspectabo, Domine (Gen. XLIX).« Cujus magnificentiam ac potentiam considerans, ait:

»Non est sanctus, ut est Dominus, neque enim est alius extra te, et non est fortis sicut Deus noster,« et reliqua. Bene dictum est: »Non est sanctus, ut est Dominus,« quia nullus ejus sanctitati se comparare valet. Distinctione utitur, ut dixit Dominus, sed nullus est sicut Dominus, sanctus et sanctificans, justus et justificans. Nam hoc considerabat Psalmista quando dicebat: »Quis in nubibus [Col. 0262D] aequabitur Domino, aut quis similis Deo inter filios Dei (Psal. LXXXVIII)?« Unde et merito subinfertur: »Neque enim est alius extra te et non est fortis sicut Deus noster.« Quia nemo fit sanctus, nisi ab ipso sanctificatus fuerit. Et non solum sanctus, sed nec consistere valet, nec aliquam fortitudinem habere, nisi ab ipso perceperit. Hinc Paulus apostolus ait: »Quoniam in ipso vivimus, movemur, et sumus (Act. XVII).« Hinc suis discipulis ipsa Veritas ait: »Sine me nihil potestis facere (Joan. XV).« Et si sunt qui dicuntur dii multi et domini multi, nullus tamen eorum est, naturaliter id quod Deus est. Quid est enim umbra ad comparationem corporis, et fumus ad comparationem ignis? Hoc perpendens [Col. 0263A] Abraham, quando cum Domino loquebatur, dicit: »Loquar ad Dominum meum, cum sim pulvis et cinis? (Gen. XVIII.)« In comparatione tantae majestatis, cum dives esset, nihil aliud nisi cinerem et pulverem se esse cognovit. Quod scribae et Pharisaei, caeterique reproborum humana sapientes, considerare contemnunt. Unde de eis subjungitur:

»Nolite multiplicare loqui sublimia, gloriantes. Recedant vetera de ore vestro,« etc. Redarguit sancta Ecclesia Judaeos et sapientes hujus saeculi, extollentes se contra scientiam Dei, ne superbe sapiant, nec prave de Deo sentiant, sed humilia et sapiant et loquantur. Scriptum namque est: »Dominus in coelo, et tu super terram (II Mach. XV).« Ideo pauci sint sermones tui. Recedant, inquam, [Col. 0263B] vetera legis de ore ipsorum, et caetera quae ad veterem hominem pertinent, id est ad carnalem conversationem. Sed scientiam quae ex Deo est, inquirere satagant, non sint humana et carnali scientia legis gloriantes, et non exeat vaniloquium de ore ipsorum, et sciant quia nemo potest habere, nisi ab ipso perceperit, scientiam veritatis: »quia ipse est scientiarum Dominus, et ipsi, necesse est, ut praeparentur bonae cogitationes.« Quia scriptum est: »Spiritus enim sanctus disciplinae effugiet fictum, et auferet se a cogitationibus, quae sunt sine intellectu. Quoniam in malevolam animam non introibit sapientia, nec habitabit in corpore subdito peccatis (Sap. I).« Et spiritus scrutatur etiam profunda Dei (I Cor. II). Verum quia Judaei gloriantes [Col. 0263C] in lege, altiora se quaerentes, et nescientes quia Deus est scientiarum, et arbiter conscientiarum, et carnaliter sapientes, ita agere despexerunt, a fastu suae superbiae corruentes, humiliati sunt. Nam sequitur:

»Arcus fortium superatus est, et infirmi accincti sunt robore.« Arcus enim nomine, in sacro eloquio, aliquando dies judicii, juxta quod per Psalmistam dicitur: »Ostendisti populo tuo dura, potasti nos vino compunctionis. Dedisti metuentibus te significationem, ut fugiant a facie arcus (Psal. LIX).« Aliquando vero sacra eloquia designantur, sicut per eumdem Prophetam dicitur: »Arcum suum tetendit et paravit illum, et in ipso paravit vasa mortis [Col. 0263D] (Psal. VII),« etc. Aliquando autem malorum insidiae, et intentiones figurantur perversorum, sicut in Psalmo legimus: »Intenderunt arcum suum, rem amaram (Psal. XXXVI).« Unde et in hoc loco dicitur: »Arcus fortium superatus est.« Denique quia Judaei duritiam legis, velut cornua arcus corda Novi Testamenti, flectere noluerunt, sed carnaliter sapere, et praedicationem Salvatoris conati sunt suis perversis intentionibus superare, et prave de ipso sentire, atque Ecclesiam ipsius contemnere, et parare arcum suum rem amaram, et propterea dejecti sunt atque humiliati. Bene dictum est: »Arcus fortium superatus est.« Id est intentio Judaeorum perversa, quia prave senserunt, ex Veteri Testamento prolata, in Novo infirmata est. Quia ex hoc quod carnaliter [Col. 0264A] in lege gloriati sunt, et ea quodammodo defendere superbe voluerunt, infirmati sunt, et malum quod de pharetra sui livoris intendere voluerunt, in ipsos conversum est, juxta quod alibi scriptum est: »Conversi sunt in arcum pravum (Ps. LXVII).« Arcus enim a quo intenditur, ad ipsum convertitur: quia pravitas malignae intentionis, quam de pharetra sui livoris exerere Judaica perfidia voluit, in eam conversa est, quia sua malitia infidelitatis damnata exstitit, et gratiam fortitudinis qua gloriabatur posse sine adjutorio divino humana sufficientia legem implere, amisit, et eamdem gratiam valetudinis credentes, ex gentibus qui prius infirmi videbantur esse, Domino largiente, perceperunt, sicut subnectitur: »Et infirmi accincti sunt robore.« Videlicet populi gentium, [Col. 0264B] qui de suis virtutibus nihil praesumentes, in Domini sunt justitia roborati. Ex quorum voce Psalmista loquitur dicens: »Miserere mei, Domine, quoniam infirmus sum (Psal. VI).« Et iterum: »Miserere mei, Deus, miserere mei, quoniam in te confidit anima mea (Psal. LVI).« Infirmus erat populus gentilis, quando alienus a testamento Dei fuerat. Hinc Salomon de eadem gentium infirmitate ait: »Lepusculus plebs invalida, quae collocat in petra cubile suum (Prov. XXX).« Plebs est invalida natio gentium fidelis, quae in suis viribus nil fidens, sed in auxilio sui Redemptoris sperare didicit. Et hoc est illi in petra collocare cubile. »Petra autem, inquit Apostolus, erat Christus (I Cor. X).« Cujus praesidio ut aversos vitet incursus, Domino dicere [Col. 0264C] novit cum Psalmista: »Esto mihi in lapidem fortissimum, et in domum munitam, ut salves me (Psal. LXX).« Unde bene de abjectione Judaeorum et salute gentium subinfertur:

»Repleti prius pro panibus se locaverunt, et famelici saturati sunt.« In Graeco ita habetur: »Pleni panibus minorati sunt, et esurientes transierunt terram.« Repleti prius, seu pleni panibus Judaei intelliguntur, qui minorati sunt: quia videlicet credita sunt illis eloquia Dei, quae per panes designantur, quibus satiari videbantur prius. Sed quia spiritaliter intelligere, nec etiam ipsum, qui de semetipso ait: »Ego sum panis vivus, qui de coelo descendi (Joan. VI),« recipere noluerunt qui multa beneficia signorum atque miraculorum eis contulit, [Col. 0264D] et ingratus apparuit. Ideoque dum hi superbirent, et et terrena saperent, de majoribus minores effecti, pro eisdem panibus elocati, a propriis sedibus sunt evulsi. Quia dum carnaliter legem voluerunt defendere, et se subtraxerunt ne crederent in Salvatorem, et in ipsis panibus, id est divinis eloquiis, terrena tantum sapere voluerunt, et locum, et gentem, et ipsa eloquia Dei perdiderunt, juxta quod Dominus eis comminatus est, dicens: »Auferetur a vobis regnum Dei, et dabitur genti facienti fructus ejus (Matth. XXI).« Hinc Apostoli aiunt: »Vobis quidem oportebat primum loqui verbum Dei, sed quia repulistis illud, et indignos vos judicastis aeternae vitae, ex hoc ibimus ad gentes (Act. XIII).« De [Col. 0265A] quibus subjungitur, »et famelici saturati sunt.« Famelici enim gentiles intelliguntur, qui prius esuriebant panem verbi Dei. Sed quia Judaei a propriis sedibus elocati sunt, et esuriem sustinuere, juxta quod per prophetam olim dictum fuerat: »Mittam in vobis famem, non famem panis, neque sitim aquae, sed audiendi verbum Dei (Amos VIII),« ex eodem cibo spiritaliter saturari coeperunt. Unde et in Graeco ita habetur: »Et esurientes transierunt terram:« quia gentes, ad quas ipsa eloquia Dei transierunt, multum esuriendo, non terrena, ut Judaei, sed coelestia sapuerunt. Hinc in libro beati Job scriptum est: »Cujus messem famelicus comedet, et ipsum rapiet armatus, et bibent sitientes divitias ejus (Job. V).« Judaici enim populi messis, fuerant [Col. 0265B] sacrae legis eloquia, ex quibus sapienter satiari debuerat, non comedit: quia legem quidem verbotenus tenuit, sed per fatuitatis fastidium, ab ejus intellectu jejunavit. Hujus ergo messem famelicus comedit, quia nimirum gentilis populus verba legis intelligendo edidit, a quibus Judaica plebs sine intellectu laboravit. Hos famelicos fidei Dominus praevidit, cum per Evangelium dixit: »Beati qui esuriunt et sitiunt justitiam, quoniam ipsi saturabuntur (Matth. V).« Sed quia Judaicus populus messem perdidit, recte subjungitur qualiter ipse periit, dum dicitur: »Et ipsum rapiet armatus.« Antiquus hostis Judaicum populum armatus rapuit, quia in eum vitam fidei, fraudulentae suggestionis jaculis exstinxit, ut unde se inhaerere Deo crederet, inde ejus ordinatione repugnaret. [Col. 0265C] De quo et dicitur: »Et bibent sitientes divitias ejus.« Hujus enim sitientes divitias bibunt, quia fluentis sacrae locutionis, quae Judaicus populus in superbiae ostentatione possederat, conversae gentilium mentes irrigantur. De quibus benedicitur: »Donec sterilis peperit plurimos., et quae multos habebat filios infirmata est.« In Hebraeo et Septuaginta non plurimi, sed septem leguntur: unde Judaei deliramenta fingunt, videlicet quod nato Samuele inquiunt mortuus sit filius primogenitus Phenennae, et singulis Annae filiis nascentibus, singuli filii Phenennae mortui sint. Sed quia stare non potest, praetermittimus, et ad intellectum altiorem properabimus. Nam et in Graeco, ut aiunt, ita legitur: »Sterilis peperit septem, et multa in filiis infirmata [Col. 0265D] est.« Sterilis enim quae plurimos, sive septem peperit. Ecclesia ex gentibus intelligitur, quae multos filios per fontem baptismatis, et donum Spiritus sancti, qui septiformis dicitur propter septenariam operationem sui, id est sapientiae et intellectus, consilii, et fortitudinis, scientiae, et pietatis, et timoris Dei gignere non cessat. Quae prius sterilis erat in gentibus, sed nunc fecunda gratulatur in Domino, juxta quod olim Isaias praedixerat: »Laetabitur deserta et invia, et exsultabit solitudo, et florebit quasi lilium (Isa. XXXV).« Ista enim prius deserta ac solitudo peperit septem. Septenario quippe numero unitas ac universitas perfectionis solet demonstrari, eo quod primo impari, et primo [Col. 0266A] pari, id est ternario et quaternario numero tanquam ex diverso, unitas tota conficitur. Et ideo per ipsum figurantur universi, quos in unitate fidei sancta Ecclesia per quatuor partes mundi Domino genuit. De ipsa iterum per eumdem prophetam dicitur: »Laetare, sterilis, quae non paris: erumpe et clama, quae non parturis, quoniam multi filii desertae, magis quam ejus quae habet virum (Galat. IV).« Deserta diu fuit a sancto Spiritu gentium mater Ecclesia. Nec habuit filios ante gratiam regenerationis, quae postea gentes et populos, Deo in se, ut diximus, operante, generavit: unde subjungitur, »magis quam ejus quae habet virum.« Hoc est Synagoga quae velut jugo viri, ita legis onere premebatur. Aut certe referendum est, quae antequam ejiceretur virum se habere credebat, sed [Col. 0266B] postquam abjecta est et virum perdidit, Ecclesia fecunda fuit. Hinc per Salomonem dicitur: »Florebit amygdalum, impinguabitur locusta, dissipabitur capparis (Eccl. XII).« Amygdalum quippe florem prius cunctis arboribus ostendit; et quid in flore amygdali, nisi sanctae Ecclesiae primordia designantur? quae in praedicatoribus suis, primitivos virtutum flores aperuit, et ad inferenda poma bonorum operum venturos sanctos, quasi arbusta sequentia praevenit, in qua mox est locusta impinguata, gratia coelesti infusa: sed statim capparis dissipatur, quia dum gratia gentilitatem attingit, Judaea in sua sterilitate remanens, bene vivendi ordinem amisit. De qua adhuc subditur: »Et quae multos habebat filios, infirmata est.« Scilicet Synagoga Judaeorum, et terrena [Col. 0266C] Jerusalem, quae multos filios carnaliter per legem edere videbatur, quae quia vivificantem Spiritum recipere noluit, in occidente littera infirmata est de qua Paulus apostolus ait: »Littera occidit, spiritus autem vivfiicat (II Cor. III).« Et quia superficiem litterae sequi voluit, spiritalem intelligentiam in incredulis amisit, et infirma permansit: quod in Evangelio praefiguratum est, ubi Petrus auriculam servi principis sacerdotum amputavit (Luc. XXII). Quia videlicet populus Judaeorum principis sacerdotum indebito mancipatus obsequio, adeo ut suasu illorum Barrabam dimitti, Jesum vero peterent crucifigi (Matth. XXVII). In Domini passione dexteram auriculam, id est spiritalem legis intelligentiam perdidit, ut totam litterae intelligentiam audiat in sinistra. [Col. 0266D] Hinc in Canticis canticorum sponsus Ecclesiae, quam mysterio Crucis redemit, ex infidelitate Synagogae loquitur, dicens: »Sub arbore malo suscitavi te (Cant. VIII),« et reliqua; ac si dixisset: Sub arbore crucis a perpetua morte liberavi te. Sed »ibi corrupta est mater tua, ibi violata est genitrix tua,« id est major pars plebis, me negando et Barrabam eligendo, a me reprobata est atque infirmata. De qua recte subinfertur:

»Dominus mortificat et vivificat, deducit ad inferos et reducit.« Mortificat multam in filiis Synagogam scilicet, vivificat sterilem, Ecclesiam gentium. Quamvis possit commodius intelligi eosdem vivificare, quos mortificaverit, idem repetit dicendo: [Col. 0267A] »Deducit ad inferos et reducit.« Hoc est quod Apostolus ait: »Mortui enim estis, et vita vestra abscondita est cum Christo in Deo (Col. V).« Et iterum: »Si consurrexistis cum Christo, quae sursum sunt quaerite (Ibid.),« et reliqua. Sed nunquid eosdem deduxit ad inferos et reduxit? Sed hoc in capite Ecclesiae, id est Christo, cujus membra sunt fideles, absque ulla controversia potest accipi, cum quo vitam nostram Apostolus dixit absconditam. Ipse descendit ad inferos, et non est anima ejus in inferno derelicta, sed cito resurrexit a mortuis et reduxit eo Pater ad semetipsum (Psal. XV). De quo inferendo dicitur.

»Dominus pauperem facit et dicat, humiliat et sublimat.« Manifesta est historia cum hoc nobis [Col. 0267B] certissimum est, videlicet quia humiliat superbos, et exaltat humiles (Luc. I). Sed altiori intelligentia de Domino potest accipi, qui propter nos pauper factus est voluntate Patris: quia sic Deus dilexit mundum, ut ipsum Unigenitum daret pro nobis (Joan. III). Sicut Paulus ait: »Qui proprio Filio suo non pepercit, sed pro nobis omnibus tradidit illum (Rom. VIII).« Imo etiam et sua voluntate, ut nos sua paupertate, et hic divites faceret in fide, et illic haeredes regni, quod repromisit Deus diligentibus se. Ipse enim ditatus est magnificentia majestatis, »quia in ipso habitavit omnis plenitudo divinitatis corporaliter (Col. II).« De ipso etiam Isaias ait: »Requievit super eum Spiritus Domini, Spiritus sapientiae et intellectus, Spiritus consilii et fortitudinis, Spiritus [Col. 0267C] scientiae et pietatis, replevit eum Spiritus timoris Domini (Isa. II).« Ipse etiam humiliatus est propter nos atque sublimatus, sicut Apostolus ait: »Christus factus obediens usque ad mortem, mortem autem crucis (Phil. II).« Ecce audivimus ejus humilitatem, audiamus et sublimitatem. »Propter quod et Deus illum exaltavit, et donavit illi nomen quod est super omne nomen, ut in nomine Jesu omne genu flectatur, coelestium, terrestrium, et infernorum (Ibid.).« De cujus etiam sublimitate subjungitur:

»Suscitans de pulvere egenum et de stercore erigens pauperem.« Pater videlicet de terrae pulvere Filium tam cito suscitavit, juxta quod ipse per Psalmistam postulat, dicens: »Resuscita me et retribuam [Col. 0267D] eis, ut caro ejus non videret corruptionem (Psal. XL),« secundum quod per eumdem Psalmistam dicitur: »Non derelinques animam meam in inferno, nec dabis Sanctum tuum videre corruptionem (Psal. IV).« Ipse etiam, sicut supra dictum est, cum pauper apparuisset, atque egenus in carne ut supra paupertate atque humilitate superaret diabolum superbum, qui rex dicitur super omnes filios superbiae, tamen majestas Dei Patris, de stercore eum sublimavit ineffabiliter, et hoc quare? Quaeris quare? Audi quare: »Ut sedeat,« inquit, »cum principibus et solium gloriae teneat (Matth. XIX).« Principes, sancti apostoli intelliguntur, qui sedebunt cum Christo super duodecim sedes. Sed [Col. 0268A] Dominus solium gloriae retinet non solum videlicet in aequalitate Patris, sedendo ad dexteram majestatis: juxta quod Apostolus dicit: »Sedet ad dexteram majestatis in excelsis (Hebr. I);« Tanto melior angelis effectus, quanto differentius prae illis nomen haereditavit, verumetiam solium gloriae tenebit secundum quod ipse ait: »Pater non judicat quemquam, sed omne judicium dedit Filio (Joan. V).« »Ipse enim in gloria Patris sui venturus est ad judicium, cum angelis et archangelis, cum thronis et dominationibus, et sedebit in sede gloriae majestatis suae, judicans orbem in aequitate (Marc. VIII).« »Sedebunt etiam et principes super duodecim sedes, judicantes duodecim tribus Israel (Matth. XIX).« Hinc Isaias dicit: »Dominus ad judicium veniet cum senioribus [Col. 0268B] populi sui (Isa. III).« Hinc Salomon ait: »Nobilis in portis vir ejus, quando sederit cum senatoribus (Prov. XXXI).« Nobilis ergo erit Dominus, vir sanctae Ecclesiae, in portis suae civitatis, qui videbatur ignobilis, ante tribunal praesidis. Quia etiam nunc a multis contemnendus putatur, quia ubi saeculi finis advenerit, ubi patriae coelestis ingressum aperuerit electis, jam cunctis parebit sublimis. Et solium gloriae tenebit sine fine, quia regni ejus non erit finis (Luc. I). Nam sequitur: »Quia ipse dominabitur a mari usque ad mare (Psal. LXXI),« etc. »Domini enim sunt cardines terrae, et posuit super eos orbem.« Cardines terrae quatuor climata mundi intelliguntur, videlicet oriens, occidens, septentrio, atque meridies, super quae posuit orbem, quia videlicet [Col. 0268C] ubique dilatavit Ecclesiam suam. Hinc Psalmista ait: »Ab ortu solis usque ad occasum, laudabile nomen Domini (Psal. CXII).« Hinc iterum scriptum est: »A finibus terrae audivimus laudes justi (Isa. XXIV).« Et iterum de sanctis praedicatoribus: »In omnem terram exivit sonus eorum, et in fines orbis terrae verba eorum (Psal. XVIII).« Quanquam cardines terrae, ut quibusdam placet, ipsi praedicatores intelligantur, super quorum fidem stabilita est Ecclesia. De quibus scriptum est: »Sub quo curvantur, qui portant orbem (Job. XIX)« Ipsi quidem sunt qui alibi columnae dicuntur, sicut scriptum est: »Columnae coeli contremiscunt et pavent ad nutum ejus (Job. XXVI),« videlicet sancti Ecclesiae praedicatores, super quos fabricae Ecclesiae structura [Col. 0268D] consurgit, sicut alia Scriptura testatur, dicens: »Qui vicerit, faciam illum columnam in templo Dei mei (Apoc. III).« Nam quisquis in Dei opere, recta intentione firmatur, columna in structura fabricae spiritalis erigitur, ut in hoc templo, quod est Ecclesia positus, et utilitate prosit, et decore. Unde de sanctorum praedicatione subinfertur:

»Pedes sanctorum suorum servabit, et impii in tenebris conticescent, quia non in fortitudine sua roborabitur vir.« Licet pedes ipsi doctores designentur, sicut per Moysem dicitur: »Qui appropinquant pedibus suis accipiunt de doctrina illius quos Dominus inter scandala persecutorum servavit (Deut. XXXII).« Verumtamen pedes sanctorum incessus [Col. 0269A] actionis et ipsum opus praedicationis, accipere possumus, quod Dominus in viam justitiae dirigit. De quibus Dominus ipsis praedicatoribus ait: »In quamcunque domum vel civitatem intraveritis, et non receperint vos, exeuntes de civitate, excutite pulverem de pedibus vestris (Matth. X; Marc. VI).« Pulvis enim levitas est terrenae cogitationis, a quo ipsi etiam summi praedicatores immunes esse nequeunt, cum pro auditoribus suis solliciti salubribus curis incessanter intendunt, et quasi per itinera mundi imo vix calcaneo terrae pulverem lingant, sed hunc pulverem levitatis quotidie per effusionem doctores abluere festinant lacrymarum. Hinc est quod in Canticis canticorum cum Ecclesia ad officium praedicationis surgere praeciperetur, sponso [Col. 0269B] respondit, dicens: »Exspoliavi me tunica mea, quomodo induar illa? Lavi pedes meos, quomodo inquinabo illos (Cant. VI)?« Ac si aperte dicat: Deserui negotia saecularia tui causa, quomodo repetam illa? Etiam secreta compunctionibus, fletibus ablui, quidquid in incessu praedicationis, et in cogitationibus terrenis reliqui, quomodo immundis sordibus iterum polluar? Sed licet hoc pertimescant electi, pedes eorum a Deo servantur, ut in nulla faece haereticae pravitatis foedentur neque ad pravum aliquod opus dilabantur unde sanctis animabus per Ezechielem dicitur: »Pedes eorum pedes recti (Ezech. I).« Pedes sanctorum pedes recti dicuntur, quia eorum opera ad sequendam iniquitatem non sunt retorta; quia inter fluctus hujus saeculi servantur a Domino. [Col. 0269C] Sed dum illi servantur, impii e contrario qui eorum praedicationibus contrarii fuerunt, in tenebris conticescent, scilicet: Judaei, qui tenebris infidelitati et ignorantiae involvuntur, et lumen veritatis contemplari non merentur, dum sine divino adjutorio sibi posse sufficere crediderunt, unde et sequitur. »Quia non in fortitudine sua roborabitur vir.« Videlicet propria, sed virtute divina potens est vir, id est gentilis populus; vel potest generaliter intelligi, quia nullus suis viribus bona operari valet, nec diabolo resistere, imo si se contra Dominum erigere tentaverit, bonum si quod habere videtur amittit, quod in ipso primo angelo, et postea in homine demonstratum est. Scriptum namque est: »Non glorietur prudens in prudentia sua, nec sapiens in sapientia [Col. 0269D] sua, nec dives in divitiis suis: sed qui gloriatur, in Domino glorietur (Jer. IX).« Hinc iterum alibi dicitur: »Perdam sapientiam sapientium, et prudentiam prudentium reprobabo (I Cor. I).« Quod evidentissime ostensum est in Judaeis, de quibus subditur:

»Dominum formidabunt adversarii ejus, et super ipsos in coelis tonabit.« Domini namque adversarii, idem Judaei intelliguntur, qui dixerunt: »Mittamus lignum in panem ejus, et eradamus eum de terra viventium, et nomen ejus non memoretur amplius (Isa. XI).« Inde est quod postea clamaverunt, dicentes: »Crucifige, crucifige eum (Joan. XIX).« Super hos enim (ut quibusdam videtur) adversarios, de coelis [Col. 0270A] Dominus tonavit, quando per apostolos perfida eorum corda terruit. Coelorum igitur nomine, ipsi apostoli intelliguntur, de quibus per Psalmistam dicitur: »Coeli enarrant gloriam Dei (Psal. XVIII).« Per tonitrua vero, comminationes miraculorum, et terrores signorum accipiuntur, quae expleta sunt quando apostoli coeperunt in die Pentecostes variis linguis loqui magnalia Dei, quando Spiritus sanctus in ignis visione super eos apparuit. Et Petro praedicante, Judaei tanquam tonitru perculsi, compuncti dixerunt: »Viri fratres, quid faciemus?« Tunc Petrus apostolus ait: »Poenitemini igitur, et baptizetur unusquisque vestrum, et deleantur vestra peccata (Act. II).« Hinc in Apocalypsi scriptum est: »Et de throno procedebant fulgura et voces et tonitrua [Col. 0270B] (Apoc. IV);« hoc est quod Marcus ait: »Illi autem profecti praedicaverunt ubique Domino cooperante, et sermonem confirmante, sequentibus signis.« Quibus scilicet tonantibus exterriti sunt inimici, ex quibus multi conversi sunt ad fidem: juxta quod Lucas ait: »Et multa turba sacerdotum obediebat fidei;« per hos etenim coelos imo per nubes, quas Spiritu sancto replevit, cum ascendisset in coelum, super adversarios intonuit: quanquam de futuro judicio nonnulli velint intelligi, ubi infideles Judaei qui suam hic voluerunt statuere justitiam, gloriantes de observantia legis, sine fide Christi, justitiae ejus noluerunt esse subjecti: judicandi sunt, non solum a Domino quem contempserunt, verum etiam ab Apostolis qui coeli nomine intelliguntur, [Col. 0270C] damnandi sunt sicut Dominus ait: »Sedebitis super sedes duodecim, judicantes duodecim tribus Israel (Matth. XIX).« Hinc ad eosdem Judaeos Dominus dicit: »Si ego in principe daemoniorum ejicio daemonia, filii vestri in quo ejiciunt? ideo judices vestri erunt (Matth. XII).« Hinc etiam per prophetam dicitur: »Vocabit Dominus judicium ad ignem et devorabit abyssum multam, et comedet partem domus (Amos, VII).« Judicium quippe ad ignem vocabitur, cum in judicio justitiae sententia ad poenam jam aeternae concremationis ostenditur; et abyssum devorabit, quia iniquas atque incomprehensibiles hominum mentes concremabit, quae nunc se hominibus etiam sub signorum miraculis occultant, qui in judicio dicturi sunt: »Domine, Domine, [Col. 0270D] nonne in nomine tuo prophetavimus (Matth. VII)?« et reliqua. Sed tunc audient a Domino: »Discedite a me, operarii iniquitatis, nescio qui estis.« Cum his etiam pars domus comedetur, quia Judaeos gloriantes de suae caeremoniis legis atque de electorum numero se esse jactantes, unde et dixerunt. »Nos patrem habemus Abraham (Joan. VIII),« qui olim domus Dei dicti sunt, tunc gehennae flamma concremabit. Unde non immerito de utrisque sequitur: »Dominus judicabit fines terrae.« Quod quamvis juxta historiam possit intelligi, quia ipse judicat omnes fines terrae. Juxta quod per Psalmistam dicitur: »Quia in manu ejus omnes fines terrae (Psal. XCXIV),« videlicet sua potestate cuncta decernens, tamen de futuro, ut [Col. 0271A] diximus, accipitur judicio ubi juxta retributio futura est a Domino super filios. Adae, ubi juxta Apostolum: »Omnes oportet praesentari ante tribunal ipsius, ut reddat unusquisque rationem prout gessit se (II Cor. V.)« Unde et Psalmista: »Reddet unicuique secundum opera sua (Psal. LXI).« Tunc scilicet quando congregabuntur ante eum omnes gentes et segregabit omnes ab invicem, tanquam segregat pastor oves ab haedis (Matth. XXV). Hinc per Prophetam dicitur: »Paravit in judicio thronum suum, et ipse judicabit orbem terrae in aequitate, judicabit populos in justitia (Psal. IX).« Ipse utique Dominus Christus qui adversarios suos, ac eorum injustitia, hic patiendo pertulit, ibi impiis veraciter dicitur demonstrare justitiam. Orbem terrae, sanctos viros [Col. 0271B] debemus accipere, qui de universali Ecclesia quasi de coronae circulo congregantur. Isti in aequitate judicandi sunt, quibus propter fidei et humilitatis suae bonum, misericordia copiosa praestabitur, qui audituri sunt: »Venite, benedicti Patris mei, possidete paratum (Matth. XXV), etc.« Populi autem debent accipi peccatores, qui operibus diabolicis non videntur exuti; isti cum justitia judicandi sunt, quia pro factorum suorum scelere damnabuntur, quibus dicendum est: »Ite, maledicti, in ignem aeternum.« Sic duobus nominibus aequitatis et justitiae, qualitatem illam judicii, mirabili brevitate descripsit. In quo judicio, ut diximus, iniqui Judaei acrius damnabuntur, quia Dominus judicabit fines terrae. Caeterum quantum ad moralem pertinet intelligentiam, fines [Col. 0271C] terrae extrema hominum atque intentiones designantur, quae Dominus judicare dicitur. Ipse quidem pius Conditor noster, facturam suam non deserens, mala hominum et per suam patientiam tolerat, et per eorum quandoque conversionem relaxat. Cum duras atque insensibiles mentes respicit, modo eas minis, modo verberibus, modo revelationibus terret, ut quae pessima securitate duruerant, salubri timore mollescant. Scit enim Dominus, quia extrema vitae nostrae, plus judicat: et idcirco electos suos in fine sollicitius purgat. Hinc est quod hic scriptum est: »Dominus judicabit fines terrae,« quia tanto ultimis nostris invigilat, quanto in ipsis initia sequentis pensat. Et quia nostra opera atque intentiones diversis modis, sicut dictum est, in extremitate examinat, [Col. 0271D] bene dictum est, »Dominus judicabit fines terrae;« est extrema hominis, quoniam non inde judicabuntur, quae in melius vel in deterius medio tempore commutantur, sed in quibus extremis inventus fuerit qui judicabitur. Sequitur: »Et dabit imperium regi suo.« Dominus dat imperium regi suo, quia Deus Pater ubique potestatem dedit unigenito Filio suo: juxta quod Daniel in visione sua loquitur, dicens: »Aspiciebam in visione noctis, et ecce cum nubibus coeli, quasi filius hominis venit, et usque ad Antiquum dierum pervenit et in conspectu ejus obtulerunt eum, et dedit ei potestatem et honorem et regnum, et omnes populi, tribus et linguae, ipsi servient. Potestas ejus potestas [Col. 0272A] aeterna, quae non auferetur, et regnum ejus regnum sempiternum, quod non corrumpetur (Dan. VII).« Hoc est quod Apostolus ait: »Qui cum in forma Dei esset, non rapinam arbitratus est esse se aequalem Deo, sed semetipsum exinanivit, formam servi accipiens, in similitudinem hominum factus, et habitu inventus ut homo humiliavit semetipsum, factus est obediens usque ad mortem, mortem autem crucis: Propter quod et Deus illum exaltavit, et donavit illi nomen quod est super omne nomen, ut in nomine Jesu omne genu flectatur (Philip. II),« et reliqua. Hinc Isaias ait: »Multiplicabitur ejus imperium, et pacis non erit finis (Isa. IX).« »Super solium David, et super regnum ejus sedebit (Luc. I).« Hinc Angelus ad Mariam ait: »Dabit illi [Col. 0272B] Dominus Deus sedem David patris sui, et regnabit in domo Jacob in aeternum, et regni ejus non erit finis (Mich. IV).« De quo etiam bene ait »et dabit imperium regi suo,« ipsi videlicet Christo, cui tradidit Pater!Pater omnia in manus; seu dabit regi suo imperium, hoc est populo Christiano. Dat eis virtutem, quia super carnem, sicut reges, regnant: et in illo, qui propter eos fudit sanguinem suum, mundum vincunt. »Et sublimabit cornu Christi sui.« Quid per cornu Christi, nisi firmissimam ac celsam potentiam suam debemus intelligere, quae cuncta supereminet de ipso: namque Zacharias loquitur, dicens: »Erexit cornu salutis nobis (Luc. I).« Ossa siquidem omnia, carne involuta sunt; cornu excedit carnem, et ideo cornu salutis regnum Salvatoris [Col. 0272C] Christi vocatur, quod cuncta gaudia hujus saeculi superat, in cujus significatione, David vel Salomon, cornu olei sunt in regni gloriam consecrati. Verum, ut quibusdam placet, per imperium quod a Patre Filius accepit, specialiter Ecclesia tantummodo designatur. De quo per Psalmistam Pater loquitur, dicens: »Postula a me, et dabo tibi gentes haereditatem tuam et possessionem tuam terminos terrae (Psal. II).« Cujus terminos indicat, sicut superius dictum est: »Dominus judicabit fines terrae.«--- »Pater non judicat quemquam, inquit in Evangelio, sed omne judicium dedit Filio (Joan. V).« Et illud: »Potestatem dedit ei facere judicium, quia Filius hominis est (Psal. II).« De quo etiam alibi ipse Filius dicit: »Ego autem constitutus sum rex ab eo [Col. 0272D] super Sion montem sanctum ejus (Ibid.).« De quo etiam imperio annectit, dicens: »Et sublimabit cornu Christi sui.« Hoc ad corpus ejus, quod est Ecclesia, referri volunt. Omnes quippe unctos ejus chrismate recte christos possumus dicere, quod tamen totum cum suo capite, corpus, unus est Christus. Cujus Christi regnum, id est corporis sui, ipse Filius sublimavit, quantum ubique dilatavit, et in fide firmiter stabilivit, et regna mundi confregit, et superari ea fecit. Juxta quid per Psalmistam ait: »Et omnia cornua peccatorum confringam,« id est regna, »et exaltabuntur cornua justi (Psal. LXXIV).« Cornua justi, regnum est populi electi. His (quanquam impolite, ut intelligere potuimus, et mihi tradita [Col. 0273A] fuerant, inculcavimus qualiter Anna de Christo, atque de Ecclesia gentium, et repulsione Synagogae prophetaverat) expletis, Domino favente, ad alia tandem stylum vertere conamur.

»Interea Samuel erat ministrans in templo Domini accinctus ephod,« hoc est superhumerali lineo, quod distat ab illo ephod, quo induebatur pontifex; ex quatuor coloribus et concessum minoribus gradibus erat, ad utendum.

»Et tunicam parvam faciebat ei mater sua,« et reliqua. Tunica enim parva, quam faciebat ei mater, significat doctrinam facilem, quam induendi sunt rudes animi credentium; qualibus Paulus dicit: »Lac vobis potum dedi (I Cor. V),« et reliqua. Superhumerale vero lineum significat castitatem [Col. 0273B] et continentiam cum bonis operibus. Quia quisquis divino ministerio fungi appetit, necesse est ut primum caste continenterque vivat, ac sic in bonis operibus semetipsum exerceat.

»Porro filii Heli, et filii Belial, nescientes Dominum neque officium sacerdotum ad populum, sed quicunque immolasset victimam, veniebat puer sacerdotis dum coquerentur carnes, et habebat fuscinulam tridentem in manu sua, et mittebat eam in lebetem, vel in caldariam,« et reliqua, usquequo ait, »Erat ergo peccatum puerorum grande nimis coram Domino, quia detrahebant omnes sacrificio Domini.« Hic enim nihil aliud juxta anagogen dicere possumus nisi secundum moralem intelligentiam, quam solers sapientium [Col. 0273C] doctrina ethicam vocat, qualiter multi per appetitum gulae, et mucrone concupiscentiae pereunt. Quorum qualitates, ut liquidius lector cognoscere possit, quinque modos, divinarum Scripturarum auctoritate freti, describere conabimur, sicut Papa Gregorius etiam suis dictis asseruit. Aliquando namque indigentiae tempora praevenit, aliquando vero tempus non praevenit, sed cibos lautiores quaerit. Aliquando quaelibet, quae sumenda sunt, praeparari accuratius expetit. Aliquando autem qualitatem ciborum, tempori congruit, sed in ipsa quantitate sumendi, mensuram refectionis excedit. Nonnunquam vero abjectum est quod desiderat, et tamen ipso aestu immensi desiderii deterius peccat. Mortis quippe sententiam patris ore Jonathan meruit, qui in gustu mellis constitutum [Col. 0273D] edendi tempus antecessit. Et Aegypto populus eductus in eremo occubuit, quia, despecto manna, cibos carnium petiit, quos lautiores putavit. Et prima (sicut hic textus historiae edocet) filiorum Heli culpa suborta est, quod ex eorum voto sacerdotis puer, non antiquo more coctas, vellet de sacrificio et carnes accipere, sed crudas quaereret, quas accuratius exhiberet. Et cum ad Jerusalem dicitur: »Haec fuit iniquitas Sodomae sororis tuae, superbia, saturitas panis, et abundantia aquae (Ezech. VII),« aperte ostenditur, quod idcirco salutem perdidit, quia cum superbiae vitio mensuram moderatae refectionis excessit. Et primogenitorum gloriam Esau amisit, quia magno aestu desiderii, [Col. 0274A] vilem cibum, id est lenticulam, concupivit. Quam cum venditis etiam primogenitis praetulit, quo in illam appetitu anhelaret, indicavit. Neque enim cibus, sed appetitus in vitio est. Unde et lautiores cibos plerumque sine culpa sumimus, et abjectiores non sine reatu conscientiae degustamus. Hic quippe (quem diximus) Esau, primatum per lenticulam perdidit, et Elias in eremo virtutem corporis carnes edendo servavit. Unde et antiquus hostis quia non cibum, sed cibi concupiscentiam esse causam damnationis intellexit, et primum sibi hominem non carne, sed pomo subdidit, et secundum non carne, sed pane tentavit. Hinc est quod plerumque Adae culpa committitur etiam cum abjecta et vilia sumuntur. Neque enim Adam solus, ut a vetito se [Col. 0274B] pomo suspenderet, praeceptum prohibitionis accepit: nam cum alimenta quaedam saluti nostrae Deus contraria indicat, ab his nos quasi per sententiam vetat. Et cum concupiscentur noxia, attingimus profecto quod aliud quam vetita degustamus? Ea itaque sumenda sunt, quae naturae necessitas quaerit, et non quae edendi libido suggerit. Nam si quis voluptatibus gulae ineffrenate deservire studuerit, ad foveam vitiorum gravius prolabitur. Et etiam ab statu rectitudinis cadens, ad mortem animae pertrahitur, et bonum quod videtur habere amittit. Quod de his filiis Heli in sequentibus demonstratur, qui propter libidinem gulae ad majus peccatum sui cumulandum pervenerunt, ut dormirent cum mulieribus et transgredi facerent populum Domini. Unde non solum [Col. 0274C] a sacerdotio ejecti sunt, sed etiam morte mulctati. Nam sequitur:

»Heli autem senex erat valde, et audivit omnia quae faciebant filii sui universo Israeli, et quomodo dormiebant cum mulieribus,« etc. Quanquam simpliciter nonnulli super adulterio intelligi velint, ut Josephus quoque dicit, mulieribus religionis causa convenientibus contumelias inferebant. aliis quidem violentias facientes, aliis vero persuadentes donis. Nihilque eorum vita a tyrannide pessima differebat, quod et nostri doctores asserunt: tamen dormisse eos dicunt Hebraei cum mulieribus quae observabant ad ostium tabernaculi eo quod post menstrui tempus aut partus, non impleto secundum legis praeceptum sacrificio, suadebant eis ad viros [Col. 0274D] suos redire eisque adcommisceri. Et dormire ideo dicuntur, quia eas dormire cum viris suis contra legis praeceptum faciebant. Unde idem Heli post paulum ait:

»Non est enim bona fama quam ego audio, ut transgredi faciatis populum Domini.« Transgressionem ergo populus faciebat, quia sacrificio non rite peracto uxoribus suis jungebatur. Sicut enim extorquebant carnes ab immolante, ita etiam extorquebant sacrificium ab offerente. Et idcirco sicut in offerendis carnibus faciebant homines detrahere sacrificio Domini, ita quoque nihilominus in conjungen is uxoribus transgredi faciebant populum. Quam intelligentiam si quis sequi voluerit, suo judicio [Col. 0275A] derelinquimus: nos priorem magis sequi decernimus.

»Si peccaverit vir in virum, placari ei potest Deus; si autem in Deum peccaverit vir, quis orabit pro eo?« Non igitur eo modo in virum, quo in Deum peccatur: quia in virum peccare peccatum qualecunque est, leviorque remissio. In Deum vero peccare, id est, ab ejus cultu recedere, impietatis peccatum est, difficiliorque remissio. Et quoniam cum in virum quis peccat, placato sibi viro, facit sibi Deum placabilem; in Deum autem cum quis peccat, quis orabit pro eo? Ac si dicatur: Per quem, Deum sibi in quem peccavit propitium facere potuerunt. Tamen non ita intelligendum est, quod nulla venia speranda sit iis qui in divino officio [Col. 0275B] aliquid deliquerint, etiamsi digne poenitentiam gerant, sed quod difficilior sit venia et major agenda poenitentia iis qui in rebus Deo sacratis offendunt, quam qui proximum suum in verbo vel in facto aliquid laeserit. Quia quanto major gloria, tanto gravior sit offensa. Hic notandum est siquidem quia praesulibus ac omnibus qui praesunt populo Christiano, considerandum est subtilius, qualiter filii Heli divina sacrificia temerantes peccabant coram Domino, et deridebant per eos multi sacrificium Domini, unde et Heli sacerdos per eorum iniquitatem damnatus est, quod eos peccantes minus severa animadversione flectebat. Et quidem coercuit, et quidem corripuit, sed lenitate et mansuetudine patris, non severitate et auctoritate pontificis: qua [Col. 0275C] sententia discant sacerdotes (ut dicere coepimus) quod non debeant propter ullos humanos favores, aut commoda terrena iis quibus praesunt, in peccatis quibus peccant in Deum, non solum assentire et blandiri, sed nec lenitate, aut mansuetudine, imo dura ac severa increpatione corrigere et emendare: ne si tacuerint peccata filiorum, id est scelera populorum, ipsi pereant qui correcti non fuerant, et qui praesunt pariter cum eis puniantur. Quod quamvis sancti sunt, culpa tamen subditorum propter silentium et mollitiem invectionis, si non coerceant, eis reputabitur. E regione namque si juxta modum culpae, dura invectione increpare studuerint, et antidoto suae praedicationis, vulnera peccatorum curare non neglexerint, coronam aeternae [Col. 0275D] mercedis sciant se esse percepturos. Scriptum namque est: »Qui converti fecerit peccatorem ab errore viae suae, salvabit animam ejus a morte, et operiet multitudinem peccatorum (Jac. V).« Denique in Veteri Testamento legimus, quod Phinees sacerdos zelatus, ut furorem Domini placaret, peccantes coram populo pugione transfixit, et propterea et nomen et sacerdotium aeternum sibi promeruit. Quod quia Heli animadversione in filios peccatum vindicare noluit, non solum sacerdotium perdidit, sed etiam morte mulctatus est, sicut diximus, et sacra historia in sequentibus manifestissime ostendit. Nam sequitur:

»Venit enim quidam propheta Domini ad Heli [Col. 0276A] sacerdotem, et dixit ei: Haec dicit Dominus: Nunquid non aperte revelatus sum domui patris tui, cum esset in Aegypto?« Domum principis sui Aaron dicit de cujus stirpe successit in sacerdotium. Cui se revelatum Dominus dicit quando ait in Aegypto: »Vade in occursum Moysi in desertum (Exod. IV). Hic primum revelatus fuit ei Dominus, atque ad obedientiam destinavit, et postea non solum ipse, sed etiam omnes tribus in sacerdotem elegerunt. Unde dicitur:

»Et elegi eum ex omnibus tribuous Israel mihi in sacerdotem, ut ascenderet ad altare meum: et adoleret mihi incensum, et portaret ephod coram me. Et dedi domui patris tui omnia de sacrificiis filiorum Israel. Quare calce abjecistis victimam [Col. 0276B] meam et munera mea quae praecepi ut offerrentur in templo et magis honorasti filios tuos quam me, ut comederetis primitias omnis sacrificii populi mei Israel? Propterea, ait Dominus Deus Israel, loquens locutus sum, ut domus tua et domus patris tui ministraret in conspectu meo, usque in sempiternum. Nunc autem dicit Dominus: Absit hoc a me. Sed quicunque glorificaverit me, glorificabo eum. Qui autem contemnunt me, erunt ignobiles. Ecce dies veniunt et praecidam brachium tuum domus patris tui,« id est dignitatem et robur sacerdotii et summum sacerdotem. Unde et dicitur: »Ut non sit senex in domo tua,« id est, sacerdos magnus.

»Et videbis brachium aemulum tuum.« Aemulus [Col. 0276C] domus Heli Sadoch exstitit, qui ejecto Abiatha r a Salomone sacerdotium suscepit: quanquam de Samuel velint intelligi, sicut in Malachim legitur: »Projecitque Salomon Abiathar ne esset sacerdos Domini, ut impleretur verbum Domini quod locutus est super domum Heli (III Reg. II).«

»Verumtamen non auferam penitus virum ex te ab altari meo, sed ut deficiant oculi tui, et tabescat anima tua.« Ideo Dominus non penitus ablaturum virum ex domo Heli ab altari suo, dicit ut semper de domo Heli esset in domo Domini vir qui in dignitate sacerdotii alium substitutum et se eadem dignitate privatum videns, ejus oculi deficerent et anima tabesceret prae nimietate moeroris. Mystice haec prophetia de mutatione sacerdotii, non [Col. 0276D] est in Samuele completa, sed in Domino Jesu Christo exstitit adumbrata. Nam post Samuelem prophetam, postea sacerdotes fuerunt de genere Aaron, sicut Sadoch et Abiathar, regnante David, et alii deinceps: antequam tempus veniret ex quo ista de sacerdotio mutando, per Christum effici oportebat. Nam cum diceret: »Loquens locutus sum, ut domus tua et domus patris tui,« id est, Aaron, qui primus sacerdos est institutus, de cujus progenie caeteri sequerentur, »ministraret in conspectu meo usque in sempiternum. Nunc autem dicit Dominus: Absit hoc a me. Sed quicunque glorificaverit me, glorificabo eum. Qui autem contemnunt me, erunt ignobiles;« ecce isti sunt dies qui praenuntiati sunt; [Col. 0277A] jam enim venerunt: nullus enim sacerdos est secundum ordinem Aaron. Et quicunque ex ejus genere est homo, cum videt sacerdotium, imo sacrificium Christianorum, toto orbe pollere et se abjectum, deficiunt oculi ejus, et anima ejus defluit, prae nimietate moeroris. Unde et sequitur:

»Et suscitabo mihi sacerdotem fidelem secundum cor meum.« Quod ait Propheta ad Heli loquens ex persona Dei, »Et suscitabo mihi sacerdotem fidelem, qui juxta cor meum et animam meam faciet, et aedificabo ei domum fidelem, et ambulabit coram Christo meo cunctis diebus;« sub figura Samuelis de Domino Salvatore, summo videlicet ac vero pontifice, debet intelligi. Quia nimirum sicut Samuel defuncto Heli successit in sacerdotium, non [Col. 0277B] de stirpe Aaron sed de alia Levi familia electus: fuit enim filius Elcana, filii Jeroham, filii Eliu, filii Thau, filii Suph, filii Elcana, filii Joel, filii Azariae, filii Sophoniae, filii Taath, filii Aser, filii Asaph, filii Core, filii Isaar, filii Caath, filii Levi, filii Israel, ut verba dierum narrant; ita Mediator Dei et hominum, ut esset nobis pontifex non de Levi, sed de alia utique tribu, id est Juda, carnem sumpsit. Aliamque legaliter hostiam ipsam suam carnem obtulit Patri pro nobis. Aliosque de genere Aaron pontificatus sui reliquit haeredes filios, videlicet gratiae Novi Testamenti: non tantum ex Judaeis, sed de universa gentium natione collectos. Quod vere quasi humano more loquens Deus dicit: Qui juxta cor meum et animam meam faciet, de Samuele quidem recte potest [Col. 0277C] intelligi quod in omnibus ejus voluntati sicut homo Dei, Deo paruerit. De Domino autem Salvatore potest etiam accipi altius: quia sicut Filius unigenitus paternorum in omnibus sit conscius arcanorum, juxta quod de seipso manifeste testatur, dicens: »Et a me ipso facio nihil, sed sicut docuit me Pater, haec loquor (Joan. VI).« Et: »Qui me misit, mecum est, et non reliquit me solum: quia quae placita sunt ei, facio semper (Joan. VIII).« Cui domum fidelem aedificat Pater, quae domus sumus nos, si fiduciam et gloriam spei usque in finem, firmam retineamus. Et haec domus ambulabit coram Christo ejus, ipso videlicet summo pontifice, cunctis diebus, quia nimirum usque ad finem saeculi, suorum augmentatione membrorum Ecclesia sancta [Col. 0277D] proficere nunquam cessabit: alioquin quomodo de Samuele potest accipi, quod aedificata sit ei domus fidelis quae coram Christo Domini, id est, ipso Samuele cunctis incederet diebus; cum legamus in sequentibus quod filii illius aversi de viis ejus post avaritiam declinaverunt et perverterint judicium, nisi forte domus ejus hoc loco plebem Israeliticam intelligamus, quae cunctis diebus sacerdotii ejus Domino servierit? De qua scriptum est (I Reg. VII): »Et requievit omnis Israel post Dominum.« Et paulo post: »Abstulerunt ergo filii Israel Baalin et Astaroth, et servierunt Domino soli.« Quod vero subditur:

»Futurum est autem ut quicunque remanserit in [Col. 0278A] domo tua, ut oretur pro eo et offerat nummum argenteum et tortam panis.« Non proprie de domo dicitur hujus Heli, sed illius Aaron, de quo genere etiam hucusque non desunt, qui veniant et convertantur. De quibus dicitur: »Reliquiae secundum electionem gratiae salvae factae sunt (Rom. XI).« De talibus enim reliquiis bene intelligitur quod dicitur: »Qui remanserit in domo tua, veniet ut oretur pro eo;« profecto qui credit in Christum sicut et temporibus apostolorum, et in praesenti tempore aliquantum solet impleri, et in fine mundi perfecte complebitur. Nam etsi pauci, tamen aliqui, quotidie ex Judaeorum non tantum ex plebe sed ex sacerdotali stirpe ad Ecclesiam confugiunt. »Et cum intraverit plenitudo gentium, tunc omnis Israel salvus fiet [Col. 0278B] (Ibid.).« Quicunque autem ex his salvandus est, ipse enim qui remansurus esse dicitur, in domo pereunte sacerdotis Heli necesse est ad Ecclesiam confugiat, et offerat pro se sacerdoti Christiano nummum confessionis Dei devote quae in symbolo continetur: brevem quidem verbo, sed virtute praecipuam. Constat argento claritatem verbi coelestis, sicut splendorem sapientiae spiritualis auro saepe designari. Offerat et panem sacrificii salutaris abjectis carnibus legalium victimarum, dicatque: »Dimitte me, obsecro, ad unam partem sacerdotalem,« id est, ad ipsam plebem Christo sacerdote praeclaram. Cui Petrus ait: »Vos enim genus electum, regale sacerdotium (I Petr. II).« Quod autem addit, »ut comedam buccellam panis,« etiam ipsum sacrificii [Col. 0278C] genus eleganter expressit. De quo dicit sacerdos ipse: »Panis quem ego dabo, caro mea est pro mundi vita (Joan. VI).« Quia enim dixerat superius dedisse cibos domui Aaron de victimis Veteris Testamenti, qui fuerant sacrificia Judaeorum, ideo hic dixit postulandum ad comedendum buccellam panis, quod est de Novo Testamento sacrificium Christianorum.



CAPUT III.

»Puer autem Samuel ministrabat Domino coram Heli, et sermo Domini erat pretiosus.« Bene ait, »et sermo Domini erat pretiosus.« Pretiosus namque dicitur, quia perrarus erat, et per prophetam raro fiebat. Omne enim quod rarum est, pretiosum est, [Col. 0278D] quia amplius desideratur. Unde et subjungitur: »In diebus illis non erat visio manifesta.« Quia videlicet prophetia non plena manifestabatur. Propter peccata enim populi, et eorum qui praefuerunt populo, jam non manifestabantur visiones, sicut patribus eorum. Ecce juxta historiam. Caeterum juxta spiritualem intelligentiam bene dicitur. »Puer autem Samuel ministrabat Domino coram Heli.« Quia unigenitus Filius Dei Patris, quem per Samuelem significari diximus, qui interpretatur nomen ejus Deus, in omnibus voluntatem Patris apparens in carne exhibuit. Sicut ipse ait: »Non veni facere voluntatem meam, sed ejus qui misit me (Joan. IV).« Unde bene agitur, »coram Heli,« quia sacerdotium Judaeorum [Col. 0279A] mox noluit destruere, antequam verum sacerdotium appareret; unde et subjungitur, »et sermo ejus erat pretiosus,« quia praedicatio ejus fidelibus amabilis atque pretiosa erat, infidelibus vero despecta. De quibus per significationem subjungitur:

»Factum est ergo in die quadam, Heli jacebat in loco suo, et oculi ejus caligaverant, nec poterat videre lucernam Dei antequam exstingueretur.« Prae nimia senectute oculi ejus caligaverant, nec poterat videre lucernam Dei, cum arderet in tabernaculo antequam lux diurna fieret, quando eadem exstinguenda erat lucerna, sicut per Moysen praecipitur, ut eadem lucerna luceret usque mane, legibus Exodi (Exod. XXVII). Sive hoc significat, quod in caecitate sua ipse Heli permaneret, donec funditus [Col. 0279B] cum prole sua exstingueretur, hoc est, vita careret corporali. Mystice autem caecitas Heli significat caecitatem cordis Judaeorum. Lucerna quippe Dei, Dominus noster intelligendus est. Scimus enim quia in lucerna testa exterius, et lumen interius est. Ipse namque per Prophetam dicit: »Exaruit velut testa virtus mea (Psal. XXI).« Quid per testam, nisi corpus ipsius accipitur? in qua testa lumen Divinitatis exstitit, et flamma virtutum atque miraculorum effulsit. Cujus utique virtutes atque miracula, principes seu sacerdotes Judaeorum, dum credere contem pserunt, veritatis lumen in eis exstinctum est. Et bene ait, »antequam exstingueretur,« quia nec fulgore miraculorum, quae ab eo fulgebant, intelligere, nec doctrinam ejus corde intento capere potuerunt, [Col. 0279C] donec ipsum sacerdotium simul cum templo et populo funditus everteretur. De quibus etiam adhuc in persona Heli dicitur: »Idcirco juravi domui Heli, quod non expietur iniquitas domus ejus victimis et muneribus, usque in aeternum,« quia peccatum sacerdotum Judaeorum quod in Christo admiserunt, videlicet quia non solum contempserunt, sed etiam crucifixerunt, victimis atque sacrificiis legalibus usque in sempiternum expiari non potest.

»Samuel autem dormiebat in templo Domini, ubi erat arca Dei. Et vocavit Dominus Samuel. Qui respondens, ait: Ecce ego,« et reliqua usquequo ait, »porro Samuel necdum sciebat Dominum, neque revelatus fuerat ei sermo Domini.« Quod ter Dominus Samuelem vocavit, praefigurabatur quod [Col. 0279D] ipse puer futurus erat propheta, dux, et sacerdos. Nescire Dominum dicitur Samuel, quia prophetiae mysterium necdum ei, vel sermo Domini revelatus fuerat. Nam communiter ut caeteri sciebat.

»Dixitque Dominus ad Samuel: Ecce ego facio verbum in Israel: quod quicunque audierit, tinient ambae aures ejus.« Hoc in loco comminatio Dei est super Heli, et super domum ejus: eo quod in peccato filiorum Heli arca Dei caperetur, et Israel rueret, et ejus filii interirent, et domus Heli sacerdotio domus Domini privaretur; et ob id factum, audientium aures tinnirent stupore vehementi.

»Crevit autem Samuel, et Dominus erat cum eo, et non cecidit ex omnibus verbis ejus in terram.« [Col. 0280A] Quod dictum est de Samuele, postquam verba divini oraculi, quae nocte acceperat, mane Heli retulit: »Et non cecidit ex omnibus verbis ejus in terram,« significat, quia nihil ex his quae locutus est irritum fuit, sed omnia sunt rebus completa quae dixit. Cadunt namque in terram verba supervacua, quae pro nihilo habenda, et universorum sunt calcanda despectu. Sic et beatus Job dixit: »Et lux vultus mei non cadebat in terram (Job. XXIX).« Quia nimirum in tanta gravitate vultum tenere consueverat, ut nunquam contemptibili laetitia solveretur. Sed quotiescunque hilariorem se praesentibus exhiberet certa semper hoc causa utilitatis eorum faceret. De quo et annectitur:

»Et cognovit universus Israel, a Dan usque Bersabee, [Col. 0280B] quod fidelis Samuel propheta esset Domini.« Per terminos terrae Judaeae descriptos, universitatem plebis pariter comprehendit. Dan viculus est in quarto milliario a Paneade euntibus Tyrum, qui usque hodie terminus est Judaeae provinciae contra septentrionem. De quo et Jordanis flumen erumpens a loco sortitus est nomen. Bersabee similiter vicus est in tribu Judae in tricesimo ab Hebron milliario, vergens ad austrum. »Et evenit sermo Samuelis universo Israeli.« Sermo enim ejus fuit ad universum Israel, quod percutiendi essent a Philisthaeis propter peccata filiorum Heli. Et hoc ex divina revelatione clarescebat sibi fuisse revelatum, sicut rei probavit eventus, et ideo verus propheta praedicabatur.



CAPUT IV.
[Col. 0280C]

»Egressus est namque Israel obviam Philisthiim in praelium, et castrametatus est juxta lapidem adjutorii. Porro Philisthiim venerunt in Aphec, et instruxerunt aciem contra Israel. Inito autem certamine, terga vertit Israel Philisthaeis, et caesa sunt in illo certamine passim per agros, quasi quatuor millia virorum.« Patet juxta litteram sensus, quia ista propter peccata filiorum Heli perpessi sunt filii Israel. Unde bene Aphec furor novus, sive apprehendens interpretatur, quod merito convenit rebus gestis. Qui enim iram Domini meruerunt ab hostibus apprehensi sunt. Verum juxta anagogen quid significet, breviter enucleandum est. Porro Israel, qui interpretatur vir videns Deum sive fortis cum Deo, significat [Col. 0280D] credentes in Deum, Philisthiim vero, qui interpretantur cadentes poculo, immundos significant spiritus, qui poculo superbiae inebriati, et ipsi de coelestibus ceciderunt, et multos quotidie hominum pervertere festinant, poculo suo malitiae. Contra quos Israel, fideles scilicet, ne victi immundis spiritibus cedant, sed ut superare possint, juxta lapidem adjutorii castrametantur. Lapis enim adjutoriis legem significat Christi, ubi lapis verus Christus invenitur, de quo scriptum est: »Lapidem quem reprobaverunt aedificantes (Psal. CXVII; Matth. XXI),« etc. Juxta quem morantur fideles, ut Christum invenire possint, ac dicere, »Et nobis in lapidem adjutorii; et in petram refugii.« Et illud, [Col. 0281A] »Adjutorium nostrum in nomine Domini (Psal. CXXIII).« Sed dum ipsi juxta lapidem versantur, id est, meditantur in lege Domini die ac nocte, ut salvatorem amplius invenire valeant adjutorem, Philisthiim in Aphec veniunt, et aciem contra Israel instruunt. Aphec quippe furor novus interpretatur. Et bene furor novus interpretatur, quia quo amplius fideles immundi spiritus divini legibus insistere conspiciunt, et spem suam in Christum collocare, eo acriora ac nova certamina felle suae malitiae abacti construere non cessant. Unde multos qui in suis virtutibus confidunt, et in humana sapientia gloriantur, aut legem (prout Judaei sentiunt) carnaliter accipere cupiunt, et gratiam Evangelii contemnere non metuunt, immundi spiritus facile prosternunt. [Col. 0281B] Nam sequitur: »Inito autem certamine, terga vertit Israel Philisthaeis, et caesa sunt in illo certamine passim per agros, quasi quatuor millia virorum.« Quatuor enim ista millia virorum in certamine Philistinorum quo congressi sunt filii Israel, videlicet credentes ex primitiva Ecclesia, perierunt, illi intelliguntur qui quatuor Evangelia recipere noluerunt.

»Misit ergo populus in Silo, et tulerunt inde arcam foederis Domini exercituum, sedentis super Cherubim. Et cognoverunt Philisthiim quod arca Domini venisset in castra. Timueruntque, dicentes: Venit Deus in castra.« Arca enim quam filii Israel de Silo in praelium tulerunt, duo Testamenta significat, quae fideles ex Judaico populo ad gentes transtulerunt. Quae bene dicitur »Domini exercituum [Col. 0281C] sedentis super Cherubim.« Cherubim namque plenitudo scientiae interpretatur, quae in duobus Testamentis invenitur, quanquam ad Christum referri possit, in quo sunt omnes thesauri sapientiae et scientiae reconditi (Col. II). Quae Philisthiim audientes, videlicet sapientes istius saeculi, seu ipsi immundi spiritus (de quibus superius diximus) extremuerunt, scilicet quia coeperunt Apostoli verbis pluere, ex scientia utriusque Testamenti miraculis coruscare, et quasi tonitrua intonare, »clamore grandi, et personuit terra« a voce praedicationis (Act. II), et crediderunt se superandos.

»Ingemueruntque dicentes: Vae nobis ! Non enim fuit tanta exsultatio heri et nudiustertius. Vae nobis ! Quis nos salvabit de manu deorum sublimium [Col. 0281D] istorum? Pugnaverunt ergo Philisthiim, et caesus est Israel, et fugit unusquisque in tabernaculum suum.« Et hic enim in hoc quod ab alienigenis arca capta dicitur, praefigurabat a gentibus duo Testamenta accipienda esse, quae per arcam significari diximus.

»Duo quoque filii Heli mortui sunt, Ophni et Phinees.« Per Ophni enim, qui discalceatus; et per Phinees, qui dicitur os mutum, per quos significari diximus longe superius sacerdotium Judaeorum, qui modo mortui referuntur, ipsius sacerdotii finis intelligitur. Qui bene postquam arca capta est, mortui referuntur: quia postquam duo Testamenta ad sapientes istius saeculi et gentiles pervenerunt, sacerdotium [Col. 0282A] Judaeorum funditus finem accepit, et exigentibus peccatis exterminatum est, et ipsi sacerdotes a gentibus interfecti sunt. Hinc ad Ezechielem Dominus ait: »Et tu, fili hominis, sume tibi gladium acutum radentem pilos, et assumas eum et duces per caput tuum et barbam tuam (Ezech. V),« etc. Quid per gladium acutum, nisi vastationem significat Judaeorum, quae sub Vespasiano et Tito facta est? Quid vero per caesariem capitis et barbam, nisi omnem pulchritudinem et virilitatem ejusdem populi demonstrat? Quae omnia Judaei amittentes, quique ex ipsis fame ac pestilentia et gladio remanserunt, sub figura capillorum in cunctis gentibus quasi in omnem ventum dispersi sunt. Et ut manifestius juxta superiorem intelligentiam intelligatur, dicamus [Col. 0282B] aliter. Ait enim: »Et tu, fili hominis, sume tibi gladium acutum radentem pilos,« etc. In hoc namque facto judicium Redemptoris exprimitur, qui in carne apparens caput rasit, quia Judaico sacerdotio praeceptorum suorum sacramenta abstulit. Unde per decisos capillos, sacramentorum subtilitas; per caput vero, summa sacerdotii designatur. Barbam rasit, quia regnum Israeliticum deserens, decorem virtutis amputavit.

»Currens autem vir de Benjamin, ait ad Heli: Fugit Israel coram Philisthiim, et ruina magna facta est in populo. Insuper et duo filii tui mortui sunt, Ophni et Phinees; et arca Dei capta est. Cumque ille nominasset arcam Dei, cecidit de sella retrorsum juxta ostium, et, fractis cervicibus, [Col. 0282C] mortuus est.« Sicut superius mors filiorum finem significat sacerdotii Judaeorum, ita in hoc loco mors patris designat pontificatum Judaeorum irreparabiliter prostratum, sedemque habere vacuam, et gloriam sacerdotii regnique exstinctam, sicut superius paulo plenius exemplo inculcavimus. Et hoc est de sella retrorsum cecidisse et mortuum esse. Denique post exstinctum sacerdotium ac sedem vastatam pontificatus Judaeorum, carnalis etiam Synagoga, carnaliter illi adhaerens, mox interiit. De cujus significatione subjungitur:

»Nurus autem ejus, uxor Phinees, praegnans erat vicinaque partui. Et audito nuntio quod capta esset arca Dei, et mortuus esset socer suus et vir suus, incurvavit se et peperit. Irruerant enim in [Col. 0282D] eam dolores subiti, in ipso autem momento mortis ejus dixerunt ei qui stabant circa eam: Ne timeas, quia filium peperisti,« etc. Omnia enim ad superiora tendunt. Nam, sicut diximus, nurus Heli, uxor Phinees, carnalem plebem Judaicam designabat, quae carnali sacerdotio copulata, cum ipso finem accepit, atque divinitus interiit. Sed notandum est, quia non antea interiit antequam vivum parturiret. Ita et Synagoga Judaeorum ex toto non interiit, antequam vivi ex ipsa nascerentur, id est ipsa primitiva Ecclesia, quae ex ipsa plebe credidit. Unde et merito consolationem non recipiens ab his quae consolabatur, id est Synagoga desperans ab humilibus credentibus ait:

[Col. 0283A] »Translata est gloria de Israel, quia capta est arca Dei.« Hoc est quod Dominus ait: »Auferetur a vobis regnum Dei, et dabitur genti facienti fructus ejus (Matth. XII).« Unde notandum est, quia puerum vocavit Ichabod. Chabod enim gloria, Ichabod vero cecidit gloria ad illos refertur qui ex Synagoga non credentes prodierunt, qui in decorem et gloriam esse poterant ipsi Synagogae, si credere in Deum, et eorum praedicationibus voluissent. Et quia hoc agere contempserunt, gloriam eamdem amiserunt: quia praedicatores sancti, eis contemptis, ad gentes pervenerunt. Unde et iisdem apostoli dicunt: »Vobis quidem oportebat primum loqui verbum Dei. Sed quia repulistis illud, et indignos vos judicastis aeternae vitae, ex hoc ibimus ad gentes (Act. XIII).«



CAPUT V.
[Col. 0283B]

»Philisthiim autem tulerunt arcam Dei, et asportaverunt eam a Lapide adjutorii in Azotum. Tuleruntque Philisthiim arcam Dei, et intulerunt eam in templum Dagon, et statuerunt eam juxta Dagon.« Lapis adjutorii dicitur locus ille, in quo posuit Samuel lapidem unum, inter Masphat et inter Sem. Azotusque et Azot dicitur, est una de quinque civitatibus Allophylorum, interpretatur autem incendium patris. Et bene incendium patris dicitur, ubi idolum Dagon consistebat, quia adventus arcae Dei in Azotum incendium erat diaboli patris omnium inimicorum. Dagon interpretatur piscis tristitiae, significat [Col. 0283C] hostem antiquum, qui in mari istius mundi positus, devorat peccatores.

»Cumque surrexissent diluculo Azoti altera die, ecce Dagon jacebat pronus in terra ante arcam Domini,« et reliqua. Jam superius diximus quod arca duo significat Testamenta. Philisthiim vero in hoc loco gentiles praefigurantur. Sed dum arcam ad templum suum deferunt, Dagon illorum deus corruit, atque duae palmae et caput absciduntur. Quid est enim hoc, quod dum arca juxta Dagon constituitur, mox in terram prosternitur, nisi statim ut testamenta Dei ad gentes pervenerunt, confestim idola quae deceptum possidebant orbem destructa sunt, omnisque error simulacrorum corruit, praesentiam Dei ferre non sustinens. Sed notandum est, [Col. 0283D] quia hi qui arcam constituunt juxta Dagon, ut arca Dei subdita illi fuisset, figuram gesserunt sapientium hujus mundi, qui testamenta Dei subdere voluerunt sub suorum scientia. Illi vero qui Dagon restituerunt in locum suum, figuram gesserunt eorum qui defensores fuerunt idololatriae cultus. Nam in manibus Dagon praecisis opus idololatriae amputatum, in capite vero ejus superbia diaboli abscisa significabatur, a quo initium peccati fuit. Quod vero in limine inveniuntur, gestum est, ut scilicet praefinitum suae idololatriae finem agnoscerent. Limen enim finem itineris significat, id est consummationem idoli. Seu limen significat fidem, per quam idololatriae cultus destructus est. Etiam illud pertinet ad [Col. 0284A] magnam significationem, in ipsa ruina Dagon sui, atque fractura illius, solum invenerunt fractis ejus omnibus membris dorsum. Dorsum quippe fugam, significat, id est abolitionem idolorum. Quicunque enim fugiunt, persequentibus dorsum dant. Unde et de hostibus scriptum est: »Qui pones eos dorsum (Psal. XXVI).« Ubi enim sunt idola? perierunt, et si aliqua sunt remanentia ab aliquibus abscondunt, fugiunt. Nam sequitur:

»Aggravata est autem manus Domini super Azotos, et demolitus est eos, et percussit in secretiori parte natium Azotum et fines ejus;« et quatuor reliquas civitates. Hic etiam figura praetenditur. Quod autem percussi sunt in posteriora hi qui arcam Dei captivaverunt, hac poena significari videtur, [Col. 0284B] quia si qui susceperint testamentum Dei, et posteriorem vitam dilexerint, ex ipsis et pro ipsis, justissime justo judicio Dei in posteriora cruciabuntur, quae, sicut ait Apostolus, existimari debent sicut stercora (Phil. Ill). Qui enim sic assumunt testamentum divinum, ut in posteriora respicientes veteri se vanitate non exuant, similes sunt hostibus illis qui arcam testamenti captivam juxta idola sua posuerunt. Et illa quidem vetera etiam nolentibus cadunt: quia »omnis caro fenum, et« claritas »hominis, ut flos feni. Aruit fenum, flos cecidit.« Arca »autem Domini manet in aeternum (Isa. XL).« Secretum scilicet testamentum regnumque coelorum, ubi est aeternum Dei verbum.



CAPUT VI.
[Col. 0284C]

»Fuit ergo arca Domini in regione Philisthinorum septem mensibus.« Hoc enim tempus propter universitatem temporum quae septenario numero discurrit significat Testamentum Domini usque ad consummationem saeculi in gentibus permansurum. Deinde sequitur qualiter inito consilio, quinque anos aureos, juxta numerum civitatum suarum, obtulerunt arcae. Patet enim litterae sensus, tamen aliquid significationis habet: quia quosdam significat qui post idola poenitentiam gerunt. Illi enim aureos anos atque mures aureos, ad arcam Domini offerunt, qui per flagella agnita virtute ejus, pro transactis peccatis, et idolorum cultura poenitudinem gerentes, per veram confessionem Deo gloriam reddunt. Et licet [Col. 0284D] coacti studium vitae suae ad meliora convertunt, cognoscentes se flagella Domini atque plagas juste perpeti a Domino. Unde quinque civitates Philisthinorum, quinque corporis sensus, id est visum, auditum, gustum, odoratum, et tactum, figuram habuisse non dubium est. Per hos enim homo, aut bene operando praecepta Dei adimplet, aut prave vivendo diabolo satisfacit. Sequitur:

»Nunc ergo arripite et facite plaustrum novum unum et duas vaccas fetas, quibus non est impositum jugum, jungite in plaustro et recludite vitulos earum domi. Tolletisque arcam Domini et ponetis in plaustro,« et reliqua. Haec igitur, quanquam historiae seriem praetermittamus enucleandam, quia luce clarius [Col. 0285A] patet, tamen ne alicui ludus esse videatur, quid significationis gerebat moraliter, ex sanctorum dictis, non nostra ponentes, pandamus. Quid igitur vaccae Allophylorum arcam Dei gestantes, nisi figuram sanctorum ac fidelium renuntiantium saeculo praefigurabant? qui nullum delicti jugum traxerunt, neque ullo parentelae studio a proposito religionis praepediuntur, neque opere, sicut per Moysen de talibus dicitur: »Qui dicunt patri suo et matri, Nescio vos, et nescierunt (Deut. XXXIII).« Quid ab eisdem vaccis vehebatur: sacrae Scripturae praetendebat sacramentum, cui omnes sancti obedientes, dum obtemperant quasi superimpositam arcam Domini portant. Plaustrum vero illud, in quo arca gestabatur, crucis Christi innuebat mysterium. Unde et Veritas [Col. 0285B] ait: »Si quis vult post me venire, abneget semetipsum, et tollat crucem suam et sequatur me (Matth. XVI; Marc. VIII).« Sed notandum est quod caedem vaccae fetae fuisse memorantur, quia sunt qui plerique in via Dei intrinsecus positi foris carnalibus affectibus ligantur, sed non declinant a recto itinere, quia arcam Dei portant in mente. Ecce enim vaccae Bethsamis pergunt. Bethsamis quippe dicitur domus solis, et Propheta ait: »Vobis autem qui timetis Deum orietur sol justitiae (Mal. IV).« Si igitur ad aeterni solis habitationem tendimus, dignum profecto est, ut de Dei itinere pro carnalibus affectibus non declinemus. Tota enim virtute pensandum est, quod vaccae Dei plaustro suppositae pergunt et gemunt, dant ab intimis mugitus, et tamen de itinere [Col. 0285C] non deflectunt gressus. Sic nimirum praedicatores sancti, sic fideles quique intra sanctam Ecclesiam debent ut compatiantur proximis per charitatem, et tamen de via Dei non exorbitent per confessionem.

»Sed et satrapae Philisthinorum sequebantur usque ad terminos Bethsames. Porro Bethsamitae metebant triticum in valle. Et elevantes oculos suos, viderunt arcam, et gavisi sunt cum vidissent. Et plaustrum venit in agrum Josue Bethsamitae, et stetit ibi. Erat autem ibi lapis magnus. Et conciderunt ligna plaustri,« et reliqua. Jam enim superius dictum est, quod Bethsamis domus solis interpretaretur. Sed nunc quae alia potest in hoc loco esse domus solis, nisi sancta Ecclesia, a Sole justitiae illustrata? Et quid est Bethsamitas in [Col. 0285D] valle frumenta metere, nisi doctores Ecclesiae annonam verbi Dei in humilitate tractare? Quis est lapis in agro Josue, nisi Christus Dominus in Ecclesia sua? Ligna vero illa plaustri, ipsius Christi praefigurasse crucis mysterium non dubium est. Vaccas vero super lapidem immolare, est conversos sanctos a saeculo in Christi imitatione mortificare.

»Hi sunt autem ani aurei quos reddiderunt Philisthiim pro delicto, Domino: Azotus unum, Gaza unum, Ascalon unum, Beth unum, Accaron unum.« Azotus enim interpretatur ignis, Gaza vero fortitudo ejus, sive divitiae. Ascalon quippe pondera vel ignis homicida, Geth torcular, Accaron vero sterilitas vel eradicatio dicitur. Quinque enim civitates Palaestinorum [Col. 0286A] quinque corporis sensus a quibusdam intelliguntur. Ex quibus bene Azotus interpretatur ignis, illum scilicet significans, quo corda miserorum suecenduntur. De quibus scriptum est: »Omnes adulterantes velut clibanus corda eorum (Ose. VII).« Et Gaza, quae dicitur fortitudo ejus, quia fortes sunt adulterantes in malum; sive divitiae, de quibus Dominus dicit: »Sollicitudines divitiarum suffocant verbum (Matth. I),« accipiuntur in quibus confidunt iniqui. Et Ascalon, quae ponderata sonat, vel ignis homicida, malitiae pondus, quo deprimuntur reprobi. De qua dicitur: Iniquitas in talento plumbi sedet, quia iniquitate succensi, ut divitiis abundare possint, homicidia perpetrant. Unde Geth jure sequitur, quae torcular interpretatur: Significat autem [Col. 0286B] tribulationes praesentis vitae, ubi torquentur electi ac reprobi. Et Accaron vero, quae sterilitas vel eradicatio dicitur, reproborum significat sterilitatem, qui his vitiis insistunt; et si in his perseveraverint, eradicabuntur a terra viventium. Sed hae quinque civitates munera aurea offerunt, quando auro spiritalis intelligentiae instructi, ab his vitiis per poenitentiam declinantes, quae in quinque sensibus corporis admittuntur divinis Testamentis se subdunt. Unde necesse est ut attendant ad mortem, ubi est tristitia vera et sterilitas perpetua et sic se cohibebant ab iniquitatibus. Sed quod ait juxta historiam:

»Ab urbe murata usque ad villam quae erat absque muro et usque ad Abel magnum super quem posuerunt arcam Domini.« Abel magnum civitas [Col. 0286C] est in termino Israel. Abel magnum idcirco vocatur, cum antea Bethsamis vocata sit, sive propter luctum super viris Bethsamitis ita factum, sive propter distinctionem civitatis Abel Bethmacha, de qua exclamavit mulier sapiens ad Joab, dicens: »Qui interrogant, interrogent in Abela (II Reg. XVI).« Sic itaque intelligendum est, quod ab urbe murata usque ad villam quae est absque muro, et usque ad Abel magnum dederunt mures. »Super quem,« id est, super luctum »posuerunt arcam Domini, quae erat usque in illam diem in agro Josue Bethsamitis, et fuit ibi donec in Cariathiarim ducta est. Et percussit de populo septuaginta viros, et quinquaginta millia plebis,« et reliqua usquequo ait:



CAPUT VII.
[Col. 0286D]

»Et factum est ex qua die mansit arca Domini in Cariathiarim, multiplicati sunt dies (erat quippe annus vicesimus), et requievit omnis Israel domus post Dominum.« Quod enim dictum est, quia percussit de populo qui non erant de stirpe Levitica, septuaginta viros, et quinquaginta millia plebis, pro una eademque re indifferenter accipitur. Nam et ex uno Graeco quod est solet utrumque transferri. Sed in hoc videtur esse distantia, quia in priore commate versiculi, additum est viri septuaginta sunt percussi. De ipsa autem turba vulgari homines quinquaginta millia, quod ne pateretur (Exod. XX) populus a longe stabat et orabat, solus Moyses ascendit [Col. 0287A] ad Dominum. Unde in Hebraeo ita habetur: »Et percussit de populo septuaginta viros, et quinquaginta millia viros;« hos septuaginta viros judices, septuaginta Hebraei intelliguntur, quorum merita et gloria quinquaginta millia viris comparantur: sicut et de David dicitur (I Reg. XVIII). »Quia tu unus pro decem millibus computaris.« Quod dictum est: »Quia ex qua die mansit arca Domini Cariathiarim, multiplicati sunt dies: erat quippe annus vicesimus,« et reliqua, jam ad octavum usque annum regni David, quando eam, congregata populi frequentia, in Jerusalem adduxit, sint [anni] computandi. Invenitur namque in sequentibus quia temporibus Saulis fuerat ablata de hac civitate, et allata in castra pugnante eo adversum Philisthaeos. Sic etenim scriptum [Col. 0287B] est: »Et ait Saul ad Achiam: Applica arcam Dei (I Reg. IV).« Erat enim ibi arca Dei in die illa, cum filiis Israel. Et quia constat (II Reg. VI), quod David eam in Jerusalem adduxerit cultam de domo Aminadab, in quam non illata esse perhibetur, restat intelligi, quia in diebus Saulis relata de castris, et in praefata remansit illata civitate, unde denuo, regnante David, afferetur in Jerusalem. Est ergo sensus memoratae sententiae, quia ex qua die mansit arca in Cariathiarim, erat annus vicesimus, cum eam inde transferri temporibus Saul causa belli contingeret. Denique, vicesimo peracto anno, translata est a Samuele in Masphat. Et de Masphat transtulerunt eam, Samuel et Saul, in Galgala. Inde translata est a Saul in Nobee, de Nobee in Gabaa, de [Col. 0287C] Gabaa ad Aiud domum Obededon. Inde transtulit in Sion. De Sion transtulit eam Salomon in Sancta sanctorum, vel certe vicesimus erat annus, cum adhuc omnis domus Israel quievisset post Dominum, abjectis idolis videlicet, illi soli serviens. Quod in sequentibus dicitur: »Abstulerunt filii Israel Baalim et Astaroth, et servierunt Domino soli.« Quod ea facta sit toto tempore praesulatus Samuelis, qui, Josepho teste, duodecim annis completus est, et primo tempore regni Saul, qui, eodem historico affirmante, viginti annis tenuit, nullus sanctae historiae curiosus ignorat. Namque postmodum cum recessisset Spiritus Domini a Saule, et agitaret eum spiritus nequam, maxime ad persequendum David innoxium et justum, necesse erat partem militiae vel plebis ejus [Col. 0287D] nullam, malitiae illius exstitisse complicem. His juxta historiam praelibatis, quid mystice significet, quod arca venit in Cariathiarim, et intulerunt eam in domum Aminadab in Gabaa, et ex qua die mansit ibi multiplicati sunt dies, enucleare conabimur. Aminadab enim, in cujus domum venit arca, pater meus spontaneus interpretatur. Significat populum gentium, cui Dominus Pater gratiam Testamenti contulit. Qui cum Psalmista dicere potest: »Voluntarie sacrificabo tibi et confitebor nomini tuo, Domine, quoniam bonum est (Psal. LIII).« Gabaa vero collis dicitur, et animas significat humilium de quibus dicitur: »Suscipiant montes pacem populo, et coles justitiam (Psal. LXXI).« Montes enim, Augustino [Col. 0288A] teste, majores animae sunt; colles vero minores. Seu etiam Gabaa, ubi Eleazar filius Aminadab sacerdos constituitur, ut custodiat arcam Domini, interpretatur collis, vel sublimitas. Eleazar adjutorium dicitur: et bene qui custodit arcam Domini, adjutorium interpretatur, quia sancti viri quidquid boni habent, non ad se, sed ad Dominum referuntur. Unde Apostolus: »Fiduciam talem habemus per Christum ad Deum, non quod sufficientes simus cogitare aliquid a nobis, quasi ex nobis, sed sufficientia nostra ex Deo est (I Cor. III),« et reliqua. Verum Cariathiarim, quae interpretatur villa silvarum, significat sanctam Ecclesiam, ex multitudine gentium collectam. In qua postquam Testamentum mansit, multiplicati sunt justi, qui ab ipso velut dies illuminati [Col. 0288B] sunt. Baalim habentes, sive ascendentes, aut superiores interpretatur, quem filii Israel projecerunt; pariter cum Astaroth, idola gentium significat, quae projecerunt credentes ex gentibus, post susceptionem arcae Testamenti. Seu qui vetus Israel est, id est vir videns Deum, aufert a se omnem facturam malignorum spirituum, hoc enim interpretatur Astaroth. Aufert jactantiam atque superbiam et sic servit Deo soli, quia »nulla societas est lucis ad tenebras, nec ulla conventio Christi ad Belial (I Cor. VI).«

»Dixit autem Samuel: Congregate universum Israel in Masphath, ut orem pro vobis Dominum. Et convenerunt in Masphath, hauseruntque aquam, et effuderunt in conspectu Domini,« et reliqua. Hic enim, si praesumptio non videatur (quia non plenius [Col. 0288C] intelligimus) quid est, quod aquam hauserunt et effuderunt in conspectu Domini, quid Hebraeorum traditio sentiat, sicut in quibusdam codicibus legimus, inserere nisi sumus. Tradunt enim quod coram Domino in eadem aqua maledicta congesta sint, et sicut in lege mulier zelotypa hausta aqua probabatur, ita et hic idololatrae hac aqua probati sunt. Hi videlicet, qui se idola coluisse penitus denegabant. Tradunt etiam, quod quicunque idololatra hanc aquam gustasset, labia ejus ita sibi adhaererent, ut nequaquam ea ab invicem separare posset. Hoc indicio idololatria deprehendebatur, et interficiebatur. Quod et sequentia demonstrant, in eo quod ait: »Judicavitque Samuel filios Israel in Masphath.« Judicare hoc in loco, idololatras secundum legem morti [Col. 0288D] tradere dicit. Dicunt etiam quod hoc modo Moyses idololatras, qui vitulum fecerant, probaverit, quando arripuit vitulum et combussit, contrivitque usque ad pulverem, et sparsit in aquam, et dedit ex eo potum filiis Israel. Nos jam illorum deliramenta omittentes, quia utrum verum sit ignoramus, simpliciter intelligimus, quod tam sancto viro conveniebat ut plebem sibi commissam, in justitia et veritate, et summa prudentia gubernaret. Caeterum quid figura significet, intimare breviter aggredimur. Masphath enim quo congregatus est Israel, ubi et aquam hausit, in conspectu Domini, interpretatur intentio, sanctam significans Ecclesiam, ubi vera est intentio, quae melius potest per ipsum Masphath intelligi, in unitate fidei, [Col. 0289A] sub novo sacerdotio, collectam: aquas lacrymarum hauriens, et per satisfactionem poenitentiae, eas in conspectu Domini effundens. Quod autem Samuel propheta in eodem loco, hoc est in Masphath, populum Israeliticum judicabat, hoc indicasse videtur, quod omnis praedicator spiritualis, eos fideles maxime docere studet, quos in intentionem contemplationis atque ad amorem patriae coelestis intentos esse perspexerit.

»Et ascenderunt satrapae Philisthinorum ad Israel. Quod cum audissent filii Israel, timuerunt a facie Philisthinorum, dixeruntque ad Samuelem: Ne cesses pro nobis clamare ad Dominum Deum nostrum, ut salvet nos de manu Philisthinorum. Tulit autem Samuel agnum lactentem unum, et obtulit [Col. 0289B] illum holocaustum integrum Domino.« Agnus hic in typo oblatus populo Dei victoriam praestitit, quia videlicet per passionem Christi immundis spiritibus superatis, pax reddita est fidelibus. Unde et in sacra historia subjungitur:

»Factum est ergo cum offerret holocaustum Domino, Philisthiim iniere praelium contra Israel. Intonuit autem Dominus fragore magno in die illa super Philisthiim, et exterruit eos,« et reliqua. Tunc enim Dominus fragore magno intonuit, quando per sanctos apostolos sonum praedicationis emisit. Juxta quod scriptum est: »Intonuit de coelis Dominus, et Altissimus dedit vocem suam (Psal. XVII).« Sed dum ista intonuit Dominus, exterruit Philisthiim, et caesi sunt a filiis Israel. Quia videlicet immundi [Col. 0289C] spiritus, praedicationibus sanctorum cedentes, a facie eorum discesserunt, quod plenius in ecclesiastica historia declaratur. Unde Bethchar, ubi caesi sunt, interpretatur domus agnitionis, sive domus agni, Ecclesiam praefiguravit illius de quo Joannes ait: »Ecce Agnus Dei, ecce qui tollit peccata mundi (Joan. I).« In qua, et a qua Ecclesia, Domino favente, immundi spiritus superati sunt. Et bene ait: »Persecuti sunt eos usque ad locum qui erat super Bethchar,« quae interpretatur domus agnitionis, quia tandiu praedicatores persecuti sunt, quousque omnis error expurgaretur, et vere Deus agnosceretur. Sequitur:

»Tulit autem Samuel lapidem unum, et posuit eum inter Masphath et inter Sen; et vocavit nomen [Col. 0289D] ejus: Lapis adjutorii,« et reliqua. Lapis enim iste, quem Samuel inter Masphath, quae interpretatur intentio: et Sen, quod dicitur dentium, ob signum victoriae posuit, quem alium nisi Dominum nostrum Jesum Christum praefiguravit? qui secundum dicta prophetarum inter inventionem Veteris Testamenti, et Evangelii praedicationem positus, fidelibus suis contra adversarias potestates dimicantibus auxilium praestat. Ipse enim praefigurabatur in lapide, propter firmitatem: ipse significabatur in agno, propter innocentiam: sive, quia pro nobis est immolatus. Quod autem ait: »Hucusque auxiliatus est nobis Dominus,« ostendit quia quicunque hos terminos transcendunt, sicut haeretici, auxilium Dei non merentur. [Col. 0290A] Quod autem ait: »Erat pax inter Israel et Amorrhaeum,« hoc in futuro intelligere dabatur, quia postquam per passionem Domini aereae potestates victae cesserunt, usque populus ex circumcisione videlicet et praeputio credens, in civitate fidei sibi concordavit. Amorrhaeus interpretatur amarus, vel loquens. Et Apostolus ait: »Vos qui eratis longe, facti estis prope in sanguine Christi. Ipse est enim pax nostra, qui fecit utraque unum (Eph. II),« et reliqua. Iste est Samuel qui invocavit Deum, sicut in sequentibus legitur, exaudivit eum Deus, et in tempore messis pluviam impetravit. Pluvia enim in sanctis Scripturis verba sunt Evangelii, sive legis. Sicut et Moyses dicit: »Exspectetur sicut pluvia eloquium meum, et descendant sicut ros verba mea [Col. 0290B] (Deut. XXXII).« Hanc igitur pluviam dedit mundo Christus in tempore messis, id est quando gentes colligi oportebat, ut sicut frumentum horreis, sic intra Ecclesiae sinum congregarentur.

»Judicabat Samuel Israel cunctis diebus vitae suae, et ibat per singulos annos circumveniens Bethel, et Galgala, et Masphath, et judicabat Israel in supradictis locis.« Non enim vacat a mysterio quod Samuel in supradictis locis conveniens judicabat Israel. In hoc enim typum tenuit doctorum sanctae Ecclesiae, et ut hoc manifestius pateat, manifestemus clarius: Bethel enim, quae interpretatur domus Dei, sanctam significat Ecclesiam quae domus Dei dicitur, in qua Dominus sua gratia videlicet in mentibus electorum habitare dignatus est. Juxta quod ait: [Col. 0290C] »Et inambulabo et inhabitabo in eis (II Cor. VI, Lev. 26).« Unde et Galgala, quae interpretatur revelatio, eamdem significat Ecclesiam, de qua Dominus dicit. »Ubi fuerint duo vel tres congregati in nomine meo, ibi sum in medio eorum (Matth. XVIII),« videlicet per gratiam suae revelationis ac praesentiae suae Divinitatis. Et Masphath, quae interpretatur intentio, bene sequitur: quia videlicet in supradicta Ecclesia sancta Dei, est pura in mentibus electorum intentio, qua semper esurit, et anhelat ad Deum. In qua Samuel propheta judicat filios Israel, videlicet ut doctor fidelis fideles in Ecclesia decernit. Unde bene dicitur, quod revertens habitat in Rama Samuel, ubi erat domus ejus, quia videlicet hoc indicasse videtur, quod omnis ecclesiasticus doctor, vir spiritalis in [Col. 0290D] Ecclesia, licet semper in altitudine contemplationis (hoc enim significat Rama, quae interpretatur excelsa mente), habitare delectetur, per actiones tamen compassionum, ad infirma membra Ecclesiae condescendere non renuit, et quasi populum Israel judicat, dum creditam sibi plebem, ad tenendam unitatem fidei, et caeteras virtutes operandas, sua exhortatione instituit et docet: seu qui judex alieni delicti efficitur, et judicium exercet in domo Dei: non propterea et malevola mente, sed secundum quod sacra Scriptura revelat, agere debet: ad domum proprii pectoris et conscientiae tandem redire, et hostias bonae voluntatis Deo immolare.



CAPUT VIII.
[Col. 0291A]

»Congregati ergo universi majores natu Israel, venerunt ad Samuelem in Ramatha, dixeruntque ei: Ecce tu senuisti, et filii tui non ambulant in viis tuis, constitue nobis regem, ut judicet nos,« etc. Quid enim significabat quod seniores Israel, reprobatio Samuele propheta, regem sibi petierunt, nisi hoc quod in adventu Salvatoris impletum esse cognoscimus: quando scribae et Pharisaei, repulso. Domino Jesu Christo vero sacerdote, regem sibi elegerunt, clamant: »Non habemus regem nisi Caesarem (Joan. XIX).« Unde Samuel, qui interpretatur nomen ejus Deus, reprobatus a senioribus Israel, Dominum ac Redemptorem significat. Saul vero, qui dicitur petitus seu petitio, suo quod a populo postulatus [Col. 0291B] legitur, Barrabas intelligitur, quem dimitti sibi petierunt: qui Saul filius Cis, filius Abiel, fuisse legitur. Cis enim interpretatur durus vel vomens. Abiel vero pater meus dicitur, quorum nominum interpretationes ad duritiem, et ad vomitum malitiae Judaeorum pertinent, qui, Deum Patrem confitentes, Filium in passione negaverunt, dicentes: Tolle hunc, et dimitte nobis Barrabam: non intelligentes, quia qui negat Filium negat et Patrem, qui misit illum.



CAPP. IX et X.

»Tulit autem Samuel lenticulam olei, et effudit super caput ejus, et deosculatus est eum, et ait: Ecce unxit te Dominus super haereditatem suam [Col. 0291C] in principem.« Sciendum est quod Saul non unius semper personae gestavit figuram, sed aliquando Judaeorum typum, ob superbiam, et adversus Deum invidentiam, sicut superius tetigimus, et in futuro demonstrabimus: aliquando Domini nostri Jesu Christi, propter unctionem regni, atque altitudinem staturae, et propter principatum. De quo Isaias ait: »Factus est principatus ejus super humerum ejus (Isa. IX).« Aliquando vero principem saeculi hujus, propter elationem cordis et humilium oppressionem, sicut in sequentibus declarabitur; sed in hoc loco, ubi a Samuele unctus legitur, ipsum Christum Dominum scilicet Salvatorem designat. Sicut enim Saul, cum asinas patris sui quae deerant quaereret, in regno assumptus est: simili quoque modo Dominus [Col. 0291D] et Salvator noster, postquam a Patre suo missus, ad oves quae perierant domus Israel venire dignatus est, super cunctum populum suum ab eo in regem tantum constitutus est. Sic ipse ait: »Ego autem constitutus sum rex ab eo super Sion montem sanctum ejus (Psal. II, Marc. XXIII):« hoc enim praefigurabatur per asinas propter simplicitatem, quod et per oves propter innocentiam. Armus quem Saul accepit, sicut superius legitur, principatum significat Domini nostri quem accepit. Qui a Samuele unctus dicitur, quia a Deo Patre unigenitus Filius spiritali unctione delibutus legitur: de quo Psalmista: »Propterea unxit te Deus, Deus tuus (Psal. XLIV),« et reliqua. Omnes enim retro olim reges [Col. 0292A] Israel, ob unctionis sacramentum, in typo Salvatoris christi sunt appellati. Unde et David ait ad eum qui se finxerat Saul occidisse: »Quomodo non timuisti manum tuam mittere in christum Domini (II Reg. I)?« Sed bene ait, quod ab humero sursum Saul supereminebat omnibus, juxta spiritalem intelligentiam, quia caput nostrum sursum est supra nos, quod est Christus. Et bene dictum: »Non erat melior illo«, et Psalmista: »Quis in nubibus aequabitur, aut quis similis erit Deo Filio Dei?« (Psal. LXXXVIII.) Hic enim non seriem historiae secuti, sed spiritalis intelligentiae sensum continuatim describere conati sumus. Caeterum quia parum historiam praetermisimus, ad eam insinuandam apostrophen facere decrevimus. Ait enim sacra historia:

[Col. 0292B] »Dixitque Saul ad puerum suum; Ecce ibimus: quid feremus ad virum Dei?« et reliqua. Non enim putabat Saul sibi asinas a Samuele aliter indicari, nisi pretio divinationis, de quo puer ait, cum a Saule audisset: Panis defecit in sitarciis nostris:

»Ecce inventa est in manu mea quarta pars stateris argenti, demus homini Dei.« Ideo ait: »Quid feremus ad virum Dei?« Quod autem Sauli inquirenti de Vidente, responderunt dicentes:

»Festina nunc, hodie enim venit in civitatem, quia sacrificium est hodie populi in excelso.« Sacrificium in hoc loco, prout aliqui intelligi volunt, prandium intelligitur, quod praeparaverat Samuel populo in Kalendis, quia sequitur:

»Neque enim comesturus est populus, donec ille [Col. 0292C] veniat, quia ipse benedicet hostiae, et deinceps comedent qui vocati sunt.« Caeterum si quis simpliciter de hostiis immolatis, ac sacrificiis intelligere voluerit, nos non inhibemus. Dixitque Samuel ad Saul:

»Ascende ante me in excelsum, ut comedas mecum et dimittam te mane, et omnia quae sunt in corde tuo indicabo tibi.« Hic enim si non displicuerit, sicuti scriptum invenimus, traditionem Judaeorum inserere praesumimus. Erat enim in corde Saul (sicut ipsi tradunt) quod rex futurus esset, quia viderat per visum se in vertice arboris collocari; quae visio signum regale erat. Denique non tantummodo de asinis quas perdiderat in corde tractabat, quia cum dictum sit: Et omnia quae sunt in corde [Col. 0292D] tuo indicabo tibi, statim per partem conjunctionis copulativam, et distinguendo copulavit dicens:

»Et de asinis quas perdidisti nudiustertius ne sollicitus sis, quia inventi sunt.« Et illud: »Et cujus erunt optima quaeque Israel? nonne tibi et omni domni patris tu.« Tales enim et hujusmodi traditiones Judaeorum, de apocryphis libris eorum prolatae sunt, quos secum reconditos habent, quae in nostris non habentur. Et ideo a quibusdam recipiuntur, non propterea ut illos approbent, sed ea quae necessaria sunt, ad confirmandum recipiunt. Quod et Paulus apostolus in Epistolis suis (Tit. I, I Cor. XV), non solum de Hebraeorum libris apocryphis, verumetiam ex poetarum ac comicorum gentilium, [Col. 0293A] ubi opportunum vidit, exempla protulit. Non ut omnia eorum commenta approbaret, sed opportuna ubi necessarium vidit, inseruit. Hinc est quod Judas apostolus in Epistola sua ex iisdem libris exemplum intulit, dicens: »Prophetavit autem de his septimus ab Adam Enoch, dicens: Ecce venit Dominus in sanctis millibus suis facere judicium contra omnes (Jud. II).« Quod ex praedictis libris sumptum est, sed quia verum est, non est rejiciendum. Non tamen omnia approbanda sunt, sed necessaria accipienda. Sic etiam traditiones nonnullae opportuno assumendae sunt.

»Cumque abieris inde, et ultra transieris,« et reliqua usquequo ait, »invenient te tres viri ascendentes ad Deum in Bethel.« Hi viri causa orationis [Col. 0293B] ibant in Bethel; ubi Jacob lapidem erexerat.

»Post haec veniens ad collem Dei, ubi est statio Philisthinorum.« Collis Dei locus erat ubi prophetae habitabant. »Et cum ingressus fueris in urbem, obviam habebis gregem prophetarum descendentium de excelso, ipsosque prophetantes, et insiliet in te Spiritus Domini, et prophetabis cum eis, et mutaberis in virum alium. Quando ergo evenerint signa haec omnia tibi, fac quaecunque invenerit manus tua, quia Dominus tecum est: et insiliet in te Spiritus Domini, et prophetabis cum eis.« Prophetasse eum ibi Judaei dicunt de futuro saeculo, et de Gog et Magog, et de praemiis justorum, et poena impiorum. Nam quia Spiritu Domini impulsus prophetavit, de adventu Christi et salute hominum prophetasse [Col. 0293C] non dubium est.

»Quando ergo venerint signa haec omnia tibi, fac quaecunque invenerit manus tua, quia Deus tecum est.« Ac si diceret: His signis nosse poteris quia Deus te regem fieri voluit, et idcirco ad omnia quae tibi agenda sunt, regaliter age, quia Deus tecum est.

»Videntes autem omnes qui noverant eum heri et nudiustertius, quod esset cum prophetis et prophetaret, dixerunt ad invicem: Quaenam res accidit filio Cis? Num et Saul inter prophetas? Responditque alius ad alterum, dicens: Et quis pater eorum?« et reliqua. Bene ait, Saule prophetante cum caeteris, »Et quis pater eorum?« Acsi diceret: Et quis major illo in dignitate et sapientia? optime [Col. 0293D] enim potest inter prophetas versari et pater eorum, id est magister vocari, qui tam doctus et sapiens est. Pater magister vocatur, sicut Eliseus Eliam patrem, id est magistrum vocat, Pater mi, Pater mi; currus Israel et auriga ejus. Et in libro Job: Eliu, Eliphaz patrem, id est magistrum vocat, hoc modo, »Pater mi, probetur Job usque ad finem (Job. XXXIV).« Quod autem Saul ita invenit, sicut videns praedixerat, significat, quia omnia ita evenerunt Christo, sicut libri legis et prophetarum olim praedixerunt, licet de Judaeis velint intelligi, quibus prospera seu adversa ita evenerunt, sicut praedixerat.



CAPUT XI.

»Ascendit autem Naas Ammonites, et pugnare [Col. 0294A] coepit adversum Jabes Galaad. Dixeruntque omnes viri Jabes ad Naas: Habeto nos foederatos, et serviemus tibi. Et respondit ad eos Naas Ammonites: In hoc faciam vobiscum foedus, ut eruam omnium vestrum oculos dextros.« Verum quia historia est, spiritalem intelligentiam brevissima insinuatione enucleare aggredimur. Naas enim, qui interpretatur serpens, significat diabolum: non solum quia lubricus et tortuosus est, sed quia primum hominem per serpentem decepit. Ipse ascendit ad praeliandum contra Jabes, qui interpretatur sensus, quia diabolus semper sensum divinae cognationis et bonitatis auferre ab hominibus conatur. Galaad vero, qui dicitur acervus testimonii, illos significat qui eruditi sunt in Ecclesia testimoniis divinarum Scripturarum. [Col. 0294B] Quorum oculos dexteros eruere cupit, videlicet illuminationem fidei, et praedicationis auferre satagit. Sed hos Saul, videlicet Dominus ac Redemptor noster, liberat cum exercitu suo: id est auxilio angelorum seu praedicatorum suorum qui in Besech populum enumerat. Besech enim egestas interpretatur, quia in egestate praesentis vitae novit Dominus qui sunt ejus. Et apud ipsum est certus numerus electorum, quos ad praelium contra diabolum excitat. Nam possumus ad haereticos referre, qui populus est moeroris, quoniam gaudium Spiritus sancti non habent. Disponit eorum perversitas in hoc foedus cum populo Ecclesiae, ut eruat oculos dextros, id est sensum vel visum sanae orthodoxae fidei auferat. Et vult ut sinistrum habeant, id est perversum sensum, et prava sentiant. [Col. 0294C] Sed populus fidelis acervum testimonium divinarum Scripturarum congerit, unde suis hostibus resistat, emittit in universos terminos Israel, hoc est ad doctores Ecclesiae, quatenus sibi opem ferant, et scutum fidei contra hostes ex adverso opponant.



CAPUT XII.

»Dixit autem Samuel ad populum: Venite et eamus in Galgala, et innovemus ibi regnum,« et reliqua usquequo ait, »Misit Dominus Jerobaal et Bedan et Barac et Jephte et Samuel, et eruit vos de manu inimicorum vestrorum.« Prius enim antequam superiora pandamus, dicendum est quis fuerit iste Jerobaal et Badan. Jerobaal ipse est Gedeon, qui cum trecentis viris superavit Madianitas. [Col. 0294D] Badan vero, ut quibusdam placet, ipse est Samson. Caeterum juxta altiorem intelligentiam, Galgala ubi Samuel innovavit regnum ac redarguit filios Israel, quae interpretatur revelatio significat revelationem et illuminationem fidei in Novo Testamento, ubi vetus regnum in novum commutatum est. De qua mutatione superius jam diximus, ubi de Eli et filiis ejus reprobatis, et electione Samuelis descripsimus. De abjectione Saul et constitutione David, Domino favente, in posterum dicturi sumus. Verum in hoc quod Samuel filios redarguit, juxta moralem intelligentiam typum tenuit spiritalium doctorum: qui in semetipsis delicta gravia non habent, quae redarguant; sed aliorum peccata absque detrectatione feriunt. [Col. 0295A] De his enim talibus per Salomonem dicitur: »Verba sapientium quasi stimuli et quasi clavi in altum defixi (Eccl. XII).« Bene ait: »Verba sapientium sicut stimuli et quasi clavi in altum defixi,« quia peccata hominum nesciunt palpare, nec molli manu attrectare lascivia; sed asperae invectionis increpatione corrigere, et inerrantes poenitentiae dolorem et vulnus infigere. Si cujus igitur sermo non pungit, sed oblectationi est audientium, iste non est sermo sapientis. Hinc est quod Joannes Judaeos gloriantes redarguit dura invectione, dicens: »Genimina viperarum, quis demonstrabit vobis fugere a ventura ira (Matth. III)?« Denique possumus et aliter hanc sententiam brevi indagatione innuere, quo ait dicens: »Verba sapientium sicut stimuli,« etc., [Col. 0295B] quia et ad conversionem provocant et firma sunt, et in nullo oberrant, quia sancto Spiritu prophetis et apostolis inspirata, ad eos usque pervenerunt, et ideo solida radice fundata sunt. Unde et in eodem versu subjungitur: Quae per magistrorum consilium data sunt a pastore uno, videlicet a prophetis per quorum consilium sunt prolata, et pastore uno, id est Spiritu sancto, inspirata. Quisquis enim his est instructus, et Spiritu divino illustratus, potest corrigere, si, inquantum humana fragilitas non obsistat, se a peccatis continuerit, aliorum peccata. Quia ille juste redarguit in caeteris malum eorum, qui spiritualiter vivens, de proprio delicto reprehendi a quoquam non potest. Scriptum namque est: »Spiritalis omnia judicat et ipse a nemine judicatur (I Cor. II).« [Col. 0295C] Innocens enim esse debet ab omni delicto, qui caeteros judicat pro scelere ipsorum, sicut et Samuel fecisse legitur qui etiam tales pluviam de coelis, id est scientiam praedicationis ex libris prophetarum, de quibus scriptum est: »Judicium positum est et libri aperti sunt (Dan. III),« proferunt et corda hominum, ut fructus fidei, ac bonorum operum gignere possint, diffundunt: ut eos, quia malum se egisse cognoscunt, terreant. Deinde sequitur qualiter Samuel, dum quereretur de principatu, et populus deprecaretur, dicens: »Ne cesses orare pro nobis,« respondens ait: »Absit a me hoc peccatum in Domino ut cessem orare pro vobis.« Hic namque perfecta benignitas sanctorum, olim in Samuele demonstrata est: illa videlicet de qua Dominus ait: »Diligite [Col. 0295D] inimicos, et orate pro persequentibus et calumniantibus vos (Matth. V).«



CAPUT XIII.

»Filius unius anni erat Saul cum regnare coepisset; duobus autem annis regnavit super Israel.« Non de Isboseth filio Saul tantum, sed de eodem Saule hoc dictum est. Sic enim erat innocens Saul quando regnare coeperat, sicut filius unius anni est, et in innocentia perseveraret. Et quia in eadem innocentia duobus annis regnavit et humilitate, bene dicitur tanquam filius unius anni fuisse. Caeteri vero quibus regnavit indigne calculo non hic comprehenduntur. Sed si voluerit quis intelligere per anticipationem [Col. 0296A] de Isboseth, eo quod in sequentibus legatur, Quadraginta annorum erat Isboseth cum regnare coepisset, et duobus annis regnavit, et a morte Heli usque ad Saul omne tempus quadraginta annorum est, non prohibemus quia et intelligi valet.

»Et percussit Jonathas stationem Philisthinorum quae erat in Gabaa. Quod cum audissent Philisthiim, Saul cecinit buccina in omni terra, dicens: Audiant Hebraei et universus Israel,« et reliqua. Quod enim ait: »Quod cum audissent Philisthiim, Saul cecinit buccina« etc., sic intelligendum est: Quod cum audissent Philisthiim, subauditur conturbati sunt, Saul cecinit buccina. Haec buccina signum victoriae, et exhortationis fuit, ut audirent, et noscerent Hebraei conturbati superatos esse Philisthaeos. [Col. 0296B] Propterea sequitur:

»Et universus Israel audivit hujuscemodi famam. Percussit Saul stationem Philisthinorum.« His rebus compertis, confortatus est Israel: propter hoc et sequitur: »Et erexit se Israel adversus Philisthaeos.« Id est, viriliter coepit agere contra eos.

»Quod cum vidissent viri Israel se in arcto positos (afflictus est enim populus), absconderunt se in speluncis, et in abditis, in petris quoque et in antris, et in eisternis,« et reliqua. Si enim se abscondit Israel in praefatis locis, animum pulsat, quid est quod historia subjungit:

»Hebraei autem transierunt Jordanem.« Quod nos aliter intelligere non possumus, nisi illos sentiamus qui se substraxerant a Saule timore perterriti, [Col. 0296C] et ad Philisthiim transierant. Sed postea audientes quod Philisthiim fugissent, sociaverunt se cum suis in praelio. Quid enim hoc significet quod reversi fugitivi sociaverunt se cum suis in praelio, dicemus in posterum: »Cumque adhuc esset Saul in Galgala, universus populus perterritus est, qui sequebatur eum. Et exspectavit septem diebus juxta placitum Samuelis, et non venit Samuel in Galgala. Dilapsusque est populus ab eo. Ait ergo Saul: Afferte mihi holocaustum et pacifica,« et reliqua usquequo ait: »Dixitque Samuel ad Saul: Stulte egisti, nec custodisti mandata Domini Dei tui, quae praecepit tibi,« etc. Verum jam superius dixerat: »Et descendes ante me in Galgala. Ego quippe descendi ad te, ut offeras oblationem, et immoles victimas [Col. 0296D] pacificas. Septem diebus exspectabis donec veniam ad te, et ostendam tibi quae facias.« Videtur quibusdam, inculpabiliter Saul obtulisse holocaustum, cum Samuel ab eo exspectatus, juxta placitum septem dierum non venerit. Quod qui hunc locum bene distinxerit, inveniet eum non immerito culpatum fuisse et inobedientem redargutum. Locus autem hic apud quosdam ita distinguitur: »Et descendes ante me in Galgala. Ego quippe descendam ad te.« Et postea subinfertur, »ad offerendas oblationes, et immolandas victimas pacificas, septem diebus exspectabis donec veniam ad te, et ostendam tibi quae facias.« Non ergo Samuel suum praestolari adventum Sauli septem dierum tempore praecepit, sed ad offerendas [Col. 0297A] oblationes et immolandas victimas pacificas, se ab eo eisdem septem diebus voluit exspectari; quod ille nequaquam fecit, et ideo merito culpatur, et stultitiae elogio denotatur indiscreta Saulis oblatio; ob hoc quod obedientiae praeceptum praevaricatus est, a Deo accepta non est. Quia enim prophetae praeceptum parum perpendit, Deum qui loquebatur in propheta contempsit, dicente Domino: »Qui vos audit, me audit: et qui vos spernit, me spernit. (Luc. X).« Unde audivit:

»Sed nequaquam regnum tuum ultra consurget. Quaesivit Dominus sibi virum juxta cor suum, et praecepit ei Dominus ut esset dux super populum suum, eo quod non servaveris quae praecepit Dominus.« Reprobatio Saulis futuram praefiguravit [Col. 0297B] ablationem regni Judaeorum. Quod autem David superstes ei factus, hoc indicat, quod Dominus Jesus Christus per Novum Testamentum in Ecclesia regnaturus populo Judaeorum successurus erat.

»Porro faber ferrarius non inveniebatur in omni terra Israel. Caverant enim Philistim, ne forte facerent Hebraei gladium aut lanceam. Descendebat ergo omnis Israel ad Philistim, ut acueret unusquisque vomerem suum et ligonem et securim et sarculum. Retusae itaque erant acies vomerum, et ligonum, et tridentum, et securium,« et reliqua. Philistim qui et Allophyli, licet plurimis in locis sanctarum Scripturarum, aliud atque aliud, multis modis allegorice significent, hoc in loco omnium [Col. 0297C] haereticorum praefigurant catervas; quae pari consensu impietatis, adversus Ecclesiam Dei conspirantes, propter multitudinem populi sibi consentientis, et mundi hujus potestatibus fidentes, eamdem Ecclesiam Dei a suis fidelibus depopulari conantur; quorum multitudinem infirma membra Ecclesiae pertimescentes, plerique ex ipsis abjurata fide ab Ecclesiae unitate discedentes, eisdem haereticis sociantur. Alii vero sub silentio sese occultantes, dum fidem suam palam confiteri metuunt, quasi in speluncis et cavernis terrae latitant. Philistim, quorum ingens numerus esse perhibetur, omnium haereticorum magistros figurasse non dubium est. Qui propter varias sectas, quasi discolores equi, uno impietatis vinculo colligati, in hujus mundi campos [Col. 0297D] dissolutis habenis, ad decipiendos et opprimendos quos possunt, discurrunt. Sex millia equites, elatos exprimunt mundi, qui de carnali potentia tumidi, haereticorum adjutores existunt. Reliqua vulgi multitudo ingentem innuit vulgi plebem, quam haeretici callidis persuasionibus deceptam sibi aggregant. Sexcenti viri, qui cum Saul remansisse narrantur, catholicorum virorum formam praetendisse possunt, qui per unitatem fidei Christo Domino, velut Saul, adhaerentes, nullis malorum persuasionibus, seu terroribus, ab eo recedunt. Fabri ferrarii allegorice viros significant spiritales in Ecclesia, qui tempore pacis (cum desint qui inquietent) per securitatem mentis, seu incuriam, ab spiritali inquisitione torpentes, [Col. 0298A] quasi non sint, dum inexercitati ad respondendum hostibus fidei parati nequaquam sunt. Vomeres vero atque ligones, seu caetera ferramenta, spiritaliter testimonia, seu sententias indicant sacrae legis; quibus testimoniis sacerdotes Ecclesiae, in pace ejusdem Ecclesiae, ad eruditionem tantummodo populi fidelis, quasi ad agriculturam, juxta historiae simplicitatem, utuntur. Quae testimonia, acsi ferramenta sint (si quando, permittente Deo, haereticorum bella adversus Ecclesiam consurrexerint), ad exercendos videlicet atque probandos fideles suos, viri ecclesiastici, subtili inquisitione ea perscrutando, et spiritali acumine acuendo, velut in gladios vertunt; per quos et hostes fidei prosternunt, et tam se quam caeteros fideles ab eorum [Col. 0298B] persecutione, sive persuasione defendunt. Praecepta quippe divinae legis atque testimonia, et ferramenta sunt in pace Ecclesiae, et arma in tempore belli. Et ut manifestius fiat quod profertur: In pace Ecclesiae praesules ejus seu sacerdotes, simplici praedicatione populum sibi creditum fide informantes, non alta de Deo, neque incapabilia illis proponunt, sed ut simpliciter credant in Patrem et Filium et Spiritum sanctum, essentialiter unum et verum Deum, trinum vero personaliter. Si autem quicunque haereticus sabellianae partis assertor dicat, quia in Deum sicut una deitas, ita et una persona credenda est, non tres, id est, ut ipse credatur Pater, qui et Filius: et ipse Filius, qui Pater, sicut Sabellius impie praedicabat; quid tunc agendum erit viris ecclesiasticis, [Col. 0298C] nisi ut et ipsa sacra Scriptura contra hujusmodi assertorem probare queant, quomodo Deus omnipotens unus sit in natura, trinus vero in personis. Rursum tempore quieto, nil amplius doctoribus Ecclesiae catholicae plebibus qui praesunt praedicare convenit, quam ut credant Patrem et Filium et Spiritum sanctum unius substantiae atque deitatis; Filium vero non aliunde quam de Patris substantia genitum, sine initio, ac per omnia Patri similem et coaequalem; Spiritum vero sanctum, ex Patre et Filio procedentem, unius substantiae cum iis a quibus procedit. Si vero contra hujusmodi veridicam praedicationem provenerit ut quispiam arianae partis assertor dicat: Non ita est ut praedicatis; sed sicut tres personas in Deum confitemini, ita et [Col. 0298D] tres substantias in eum vobis credere oportet. Filium quoque non de substantia Patris substitisse, sed ex nihilo creatum; similiter et Spiritum sanctum non Deum, sed creaturam credere oportet. Quid contra hujusmodi impium praedicatorem vir ecclesiasticus facturus erit? nisi ut ex utroque Testamento proferat documenta, atque velut ferramenta acuat divina testimonia, per quae et illa quae praedicat, defendere valeat, et contradicentes refutare. Rursum tempore tranquillo, nil amplius de Dei Filio sacerdotibus Ecclesiae praedicare convenit, quam ut credatur verus Deus ex substantia Patris sine tempore ineffabiliter natus, et verus homo pro nostra redemptione de substantia matris [Col. 0299A] temporaliter creatus et natus, gemina substantia singulari vero persona; consubstantialem Patri secundum Divinitatem, consubstantialem vero matri juxta humanitatem; unum eumdemque in singularitate personae. Contra quam fidem si e contrario diversi occurrant: unus videlicet qui ita duas naturas in Filio Dei confundat atque permisceat, ut inter Deum et hominem nullam esse differentiam astruat, sed hoc esse Deitatem, quod et humanitatem in eo, sicut et Euthitiani, et eorum similes haeretici impie defendere contendunt. Rursum alius ex adverso prosiliat, qui sicut duas in eo naturas, ita et duas personas affirmare velit, sicut Nestoriani. Iterum tertius vel quartus occurrat, unus videlicet, qui eumdem Filium Dei dicat in veritate Deum esse, [Col. 0299B] hominem vero in phantasia fuisse, quemadmodum Manichaei et Priscillianistae dicere ausi sunt. Alius autem qui illum purum hominem fuisse, absque Deo, contendat, sicut Photiniani. Rursum alii atque alii existant, qui eum, hoc est Filium Dei, nihil de matre assumpsisse, nec ejusdem naturae fuisse, ex qua et nos sumus, sed nescio quam imaginariam carnem in mundo gestasse; et caeteri plurimi, quos omnes memorare nimis prolixum est, et non necessarium: contra quos omnes hostes fidei, quid ecclesiasticis viris agendum est? nisi ut ex utroque Testamento diversas sententias atque testimonia, quasi varia ferramenta liment, exacuant, atque elucident, per quae et ea quae credunt ac praedicant defendere queant, et adversarios suos, aut confodiendo [Col. 0299C] sibi substernere, aut certe terrendo in fugam convertere. Hoc quippe modo, et contra diversas quaestiones, quae in Ecclesia per contentionis vitium oriuntur, Dei sacerdotibus omni circumspectione agendum est. Et adversus varias haereticorum novitates omni studio vigilandum, ne fides Ecclesiae, velut aedificii fundamentum, per eorumdem haereticorum impetum, quasi impulsu ventorum labatur atque subruatur. Quod autem ait Scriptura de Israeliticis viris: »Descendebat ergo omnis Israel ad Philistim, ut acueret unusquisque vomerem suum et ligonem et securim,« etc.; hoc non absurde intelligi datur, quia controversia haereticorum exercitia sunt catholicorum; et malorum contentio bonorum acuit sensum; et adversitas impiorum [Col. 0299D] sinistra sunt arma justorum. Quod tamen haeretici, velut Philistim, omnibus modis cavent, ne pro eorum occasione, viri catholici arma possint habere spiritalia.



CAPUT XIV.

»Et accidit quadam die, ut diceret Jonathas filius Saul ad adolescentem armigerum suum: Veni, et transeamus ad stationem Philistim, quae est trans locum illum, etc«. Pendet enim haec sententia ex superioribus. Jonathas vero, cujus nomen sonat columbae donum, sanctorum virorum spiritalium, qui in Ecclesia dono Spiritus sancti repleti sunt, gestavit figuram; per quos Dominus haereticorum [Col. 0300A] conventus disturbat, dissipat atque in fugam vertit. Armiger autem ejus eorum sanctorum virorum praefiguravit discipulos, qui illorum exempla atque doctrinam sectantes, et individue illis adhaerentes, quasi eorum arma portant. Quod autem idem Jonathas et armiger ejus adversus Philistim, non per planiora leniaque loca, sed per saxosa et ardua iter arripiunt, illud allegorice signat quod non illi sacerdotes, qui intra Ecclesiam, latam et spatiosam viam, per dissolutam vitam, ambulant, hostibus fidei contraire queunt, neque cum illis spiritaliter dimicare, sed illi potius qui per arctam et angustam viam gradientes, inter utrumque Testamentum, atque inter prospera et adversa, quasi inter duos scopulos dextra laevaque incedunt; qui armis sanctarum Scripturarum [Col. 0300B] muniti, non proclivius ad ima, sed mentis alacritate, ad altitudinem contemplationis toto adnisu conscendere nituntur. Illud vero iter quod Jonathas armigero suo proposuit, ut nisi ipsi prius ab hostibus provocati forent, nequaquam ad eos transirent, sed quieti subsisterent, hoc nobis per hujusmodi iter signum sacra Scriptura typice innuit: ut ne quis ex catholicis adversus haereticos prior contentionis arma commoveat, nisi ab ipsis prius ad certamen provocatus fuerit; quia non per catholicos, sed potius per haereticos, contentionis bella in Ecclesia exordium sumunt. Quod autem Jonathas et armiger ejus prima congressione adversus Philistim, non alio in loco, quam in agro culturae dedito confligentes, viginti numero prima fronte ex [Col. 0300C] hostibus prosternunt, illud figuraliter significare videtur, quod his doctoribus haeretici cedunt atque succumbunt, qui intra limites Ecclesiae positi, a meditatione legis, velut ab agricultura non recedunt. Sequitur:

»Sed et Hebraei, qui fuerant cum Philistim heri et nudiustertius, ascenderantque cum eis in castris, reversi sunt ut essent cum Israel,« et reliqua usquequo ait: »Nuntiaverunt autem Sauli, dicentes, quod populus peccasset Domino comedens cum sanguine. Qui ait: Praevaricati estis. Volvite ad me jam nunc saxum grande.« Nam antequam spiritalem figuram aggrediamur enucleandam, manifestandum est quid est quod Scriptura dicit de Jonatha: Illuminati sunt oculi ejus, et quid significet [Col. 0300D] juxta historiam quod dicit, comedisse populum cum sanguine. Quid est quod sacra Scriptura ait: »Illuminati sunt oculi Jonathae, propter gustum mellis?« nunquid ante caecus erat? Minime. Sed illuminati sunt utique, non ad videndum, quia ante videbat, sed ad discernendum, quia vetita tetigerat. Sicut de primis hominibus legitur, qui mox ut prohibita gustaverunt, apertos habuisse oculos referuntur, ad discernendum videlicet inter bonum quod amiserant, et malum ad quod ceciderant. Caeterum aliqui aliter intelligi volunt: Aiunt enim quod ex nimio calore oculi, et exercitio praelii ac itineris, reverberati erant, et nimio jejunio fatigatus, non solum corpore, sed et mente fortassis defecerat, ubi [Col. 0301A] sunt oculi interioris hominis. Et ideo cum gustasset gustum mellis, illuminatus dicitur: quia non solum oculi ex refectione corporis, inquiunt, clarius videre coeperant, sed et interius mens clarior confortata dulcedine mellis, ac promptior resumptis viribus ad persequendum adversarios exstitit. Unde et ipse ait: »Turbavit pater meus terram. Vidistis ipsi, quia illuminati sunt oculi mei, eo quod gustaverim paululum de melle isto: quanto magis si comedisset populus de praeda inimicorum suorum quam ceperat?« Nam quod ait, »Turbavit pater meus terram,« de patrata victoria intumuit, et ideo de indicto jejunio patrem suum reprehendit. Denique quod sequitur; »Et versus ad praedam defatigatus populus, tulit oves et boves, et vitulos, [Col. 0301B] et mactaverunt in terra. Comeditque populus cum sanguine.« Non fecit populus irritum juramentum. Quod enim Saul adjuraverat, dicens: »Maledictus vir qui comederit panem usque ad vesperam, donec ulciscar de inimicis meis.« Ideo dixit, quia victoria jam potiti erant; sed peccasse Domino, et cum sanguine comedisse dicitur, quia contra legis praeceptum, antequam sacrificium vespertinum perageretur, comederunt. Sic itaque usus erat, ut quando homicidium ab eis, aut in suis, aut in exteris fiebat, non comederent antequam sacrificium vespertinum pro eis fieret. Aliter, peccasse Domino et comedisse cum sanguine dicitur, quia, mactatis victimis, non obtulerunt ad sanctuarium sacerdotibus, juxta legis praeceptum, adipem et sanguinem, [Col. 0301C] cum videlicet sanctuarium secum haberent. Quando locus sanctuarii procul erat, jubetur sanguis victimarum in terram fundi de his videlicet victimis, quas ad suos esus praeparabant, quando vero sanctuarium praesens erat, sanguis hostiarum super altare Domini jubetur fundi. Sicut est illud in libro Deuteronomii: »Sanguinem hostiarum tuarum fundes in altari, carnibus autem ipse vesceris (Deut. XII).« Quod quia praefatus populus non fecit, peccasse dicitur Domino, et idcirco dicitur cum sanguine comedisse. Sive quia retro olim per legem mystice praeceptum fuerat, ut ne quis de filiis Israel ovem vel bovem aut capram, vel quodlibet animal quod Domino offerebatur, in castris immolarent, sed ad ostium tabernaculi universa ducerent, et ibi [Col. 0301D] omnia occiderent. Quod quia non fecerant, comedisse passim occidendo referuntur cum sanguine. Licet iste sensus posterior quibusdam placere videatur, superiores vero, quos posuimus, magis (ut nobis videtur) historiae congruunt. Non ideo dicimus, ut istum refragemus, aut inhibeamus sensum, cum maxime spiritali sensui, de quo in sequentibus Domino duce dicturi sumus, convenit; sed prudenti lectori derelinquimus sensum nostrum insinuando, ut si placuerit, mihi consentiendo faveat; quia hic, ut annui, ad radicem historiae pertinet. Ecce fundamentum historiae innuimus, nunc spiritalem significationem pandamus. Sed prius quid significat quod Jonathas filius Saul pergentis ad praelium, [Col. 0302A] et jejunium indicentis, videns super faciem agri mel, extendit summitatem virgae, et intinxit in favunt mellis, et gustavit, et illuminati sunt oculi ejus, propalabimus, ut postmodum caetera conjunctim insinuare valeamus. Verum quod ad gustum mellis oculi Jonathae illuminati sunt, sicut diximus, non ad videndum, quia antea videbat, sed ad discernendum, quia vetita tetigerat. Tunc enim casus ille, sicut Adam, fecit illum attentum, reddiditque confusum: quid aliud exprimitur, nisi hoc facto admonetur, omnes illecebras voluptatum in saeculo debere contemnere is qui Deo nititur militare? Non enim potest contra Allophylos spiritales, id est adversus principes tenebrarum, viribus animi concurrere, qui adhuc hujusmodi negligit dulcedinem declinare. Mel enim [Col. 0302B] distillans, inquit Scriptura (Prov. V), labia meretricis, quod est delectatio voluptatis carnalis. De quo putatur, juxta mysticos intellectus, hunc gustasse Jonathan, et sorte deprehensum, vix precibus populi liberatum. Illud vero quod superius descripsimus, quia postquam Domini opitulante auxilio, Philistim conturbati dispersique et in fugam versi sunt, quicunque de filiis Israel adhaeserant, rursum ad suos Israeliticos reversi sunt, etc., hanc intelligentiam mystice habere dignoscitur: quod postquam haereticorum conventus, Domino cooperante, per ecclesiasticos viros victus atque dispersus et in fugam versus catholicis cesserit; eos vero qui de Ecclesia ab ipsis haereticis vi vel perversione subtracti fuerant, rursum ad Ecclesiam a qua discesserant redeuntes, [Col. 0302C] plerique sacerdotes, adhuc diversa sentientes et in variis sectis seducti, aut illos quos de ipsis haereticis, quasi oves aut boves, ad Ecclesiam reducere potuerint, baptizandos denuo decernunt; sic quibusdam sacerdotibus olim visum fuerat, ut de haeresi ad Ecclesiam conversi, iterum baptizarentur, sicut faciunt Donatistae haeretici: quod utique illicitum est, eos qui semel abluti sunt, denuo baptizare, aut certe conversis ex gentilitate, nequaquam secundum ecclesiasticam regulam, rectum baptismum tradere. Quos tamen Christus Dominus, velut Saul, per ecclesiasticos viros ad unitatem fidei revocat in fide sua, cujus figuram lapis ille grandis praetendebat, qui omnes credentes baptizari praecepit. Nam quod praeceptum erat, ut ovem vel bovem [Col. 0302D] vel quodlibet animal, quod Domino offerebatur, non in castris immolarent, sed ad ostium tabernaculi universa adducerent, prout superius ostendimus, et ibi omnia occiderent, typos adumbrabat futuros. Quod enim in lege ostium, hoc hic ingens saxum, hoc unitas fidei in Christo significat. Nam sicut per oves et boves et vitulos et arietes, diversos homines ad fidem venientes significat, ita per occisionem animalium, lavacrum regenerationis insinuat. In quo baptismo, velut quodlibet animal, vetus homo moritur, et novus resurgit. Illi enim eosdem credentes quasi diversa animalia, ut dictum est, occidentes, super terram cum sanguine comedunt, qui in varias sectas divisi, in unitate fidei, sicut oportet, nequaquam [Col. 0303A] baptizant. Quos utique quasi cum sanguine comedunt, dum illos absque perfecta purificatione peccatorum sibi aggregant. Quos velut comedunt, dum se cum illis unum corpus efficiunt. Sequitur:

»Aedificavit autem Saul altare Domino. Tuncque primum coepit aedificare altare Domino.« Hebraeus non habet, primum, sicut in quibusdam codicibus legimus. Unde quaerendum, cum ante legatur aedificasse altare, quando a Samuele increpatus est, cur hic dicitur, Tunc coepit aedificare primum altare Domino? Sed sciendum est aedificasse illum altare, sed quia inobedienter illud aedificavit, non Domino aedificasse intelligitur. Hic autem quia obedienter et recte illud aedificavit, Domino aedificasse perhibetur.

[Col. 0303B] »Dixitque Saul ad populum: Applicare huc universos angulos populi.« Angulos populi, principes populi vocat, quibus idem populus, tanquam lapidibus hinc inde parietes inhaererent, adhaerebat. Deinde sequitur: Qualiter sortem mittendo deprehensus est Jonathas. Unde et ait Saul:

»Haec faciat mihi Deus et haec addat, quia morte morieris, Jonatha. Dixitque populus ad Saul: Ergone Jonathas morietur qui fecit salutem hanc magnam in Israel; hoc nefas est. Liberavit ergo populus Jonatham ut non moreretur.« Nota quantum prosint transacta bona contra quaelibet minima offensa. Nisi enim Jonatham praeterita adjuvissent, imminentia mala nequaquam evadere potuisset. Non enim injustus est Deus, ut obliviscatur [Col. 0303C] bonorum cujuspiam operum.



CAPUT XV.

»Dixitque Samuel ad Saul: Me misit Dominus ut ungerem te in regem super populum ejus Israel. Nunc autem audi vocem Domini: Haec dicit Dominus exercituum: Recensui quaecunque fecit Amalec Israeli, etc.,« usquequo aut: »Non parcas ei et non concupiscas ex rebus ipsius aliquid, sed interfice a viro usque ad mulierem, et parvulum atque lactentem bovem, et camelum et asinum.« Recensere dicitur Deus mala Amalecitarum, sicut per Moysen olim in lege praenuntiatum fuerat. Unde ideo jumenta Amalec Israel Dominus demoliri jubet, ut nec in jumentis memoria fieret. Dominus enim dixerat se deleturum memoriam Amalec de sub [Col. 0303D] coelo: idcirco praecipitur Sauli, ut eam penitus ab homine usque ad jumenta deleret. Et quia ejus memoria penitus deleta non fuit, Saulis peccatum et inobedientia in causa exstitit, sicut sequens historia ostendit. De quo Amalecita in libro Deuteronomii dicitur: »Memento quod fecerit tibi Amalec in via quando egrediebaris ex Aegypto, quomodo occurrerit et extremos agminis tui, qui lassi residebant, ceciderit (Deut. XXV).« Lassoss hic Hebraei immundos secundum legem, extra castra manentes intelligunt. Quos cecidisse Amalecitae dicuntur, quia, sicut ipsi tradunt, eorum circumcisionem amputaverunt, et in subsannationem Dei in coelum projecerunt.

[Col. 0304A] »Dixitque Saul Cinaeo: Abite, recedite, atque descendite ab Amalec, ne forte involvam te cum eo,« et reliqua. Cinaeus ipse est Jethro cognatus Moysi, de cujus genere erant Cinaei, qui descenderant ad Amalec, et habitabant cum eo, qui utique eorum consanguineus erat, et haereditatem in ejus terra habebant. Misericordiam vero Cinaeus cum filiis Israel fecisse dicitur, sive quia Moysen fovit in terra Madian, sive quia consilium dedit Moysi, qualiter multitudinem populi gubernaret (Exod. XVIII).

»Nuntiatum est Samueli eo quod venisset Saul in Carmelum, et erexisset sibi fornicem triumphalem.« Consuetudo erat regum, ut quando victoria potiebantur, facerent arcum, hoc est, fornicem de myrtetis et palmis et olivis, ob signum victoriae, [Col. 0304B] prout quibusdam videtur. Caeterum si quis arcum ex lapidibus intelligere voluerit, in quo victoriam suam more regum depinxerat, non inhibemus, sed potissimum consentimus, quia in Salomone legimus: »Dissipabit impios rex sapiens, et curvabit super eos fornicem (Prov. XX).« Quod alia translatio »rotam molarem« dicit; in quo ad aeternam memoriam laudes ac victorias suas reges describebant.

»Ait autem Samuel ad Saul: Sine me, et indicabo tibi quae locutus sit Dominus ad me nocte. Dixitque ei: Loquere. Et ait Samuel: Nonne cum parvulus esses in oculis tuis, caput in tribubus Israel factus es?« Quid per increpationem hanc, nisi superbia elati regis objicitur? Quod ad [Col. 0304C] correctionem suam poterit quisque qui praelatus est convertere. Parvulum se Saul in suis prius oculis viderat, sed fultus temporali potentia, jam se parvulum non videbat. Caeterorum namque comparationi se praeferens, quia plus cunctis poterat, magnum se prae omnibus aestimabat. Miro autem modo, cum apud se parvulus, apud Dominum magnus: cum vero apud se magnus apparuit, apud Deum parvulus fuit. Plerumque ergo dum ex subjectorum affluentia animus inflatur, in luxum superbiae ipso potentiae fastigio lenocinante corrumpitur. Quod Sauli contigisse dicitur, cui et dicitur: »Nonne cum parvulus esses in oculis tuis, caput in tribubus Israel factus es?« Acsi diceretur: Cum tu te parvulum conspiceres, ego te prae caeteris magnum feci. Quia [Col. 0304D] vero tu te magnum conspicis, a me parvulus aestimaris. Unde cum a Samuele increparetur, quare vocem Domini non audierit, ex ipso tastu superbiae respondit, dicens: »Imo audivi vocem Domini, et ambulavi in via per quam misit me Dominus.« Malum enim supra malum adjecit, quia culpam suam non solum agnoscere dignatus est, sed etiam superbiendo defendere studuit, ac per hoc defendendo accumulavit. Denique in hoc quod subjungit:

»Tulit autem populus de praeda oves et boves, primitias eorum quae caesa sunt, ut immolet Domino Deo suo in Galgalis.« Primitiae hic ea quae potiora et meliora erant, intelligendae sunt. Sequitur:

[Col. 0305A] »Et ait Samuel: Nunquid vult Dominus holocausta et victimas, et non potius ut obediatur voci Domini? Melior est enim obedientia quam victimae; et auscultare magis quam offerre adipem arietum. Quoniam quasi peccatum hariolandi est repugnare, et quasi scelus idololatriae nolle acquiescere.« Hic enim non aliud dicere possumus, nisi sententiam summi tractatoris papae Gregorii, quam in libris Moralium moraliter exponens, dum de bono obedientiae tractaretur, inseruit. Ait enim: Obedientia victimis jure praeponitur, quia per victimas aliena caro, per obedientiam vero voluntas propria mactatur. Tanto igitur quisque citius Deum placat, quando ante ejus oculos, repressa arbitrii superbia, gladio praecepti se immolat. Quo contrario, [Col. 0305B] hariolandi peccatum inobedientia dicitur, ut quando sit virtus obedientiae demonstretur. Ex adverso ergo melius ostenditur quid de ejus laude sentiatur. Si enim quasi peccatum hariolandi, est repugnare, et quasi scelus idololatriae, nolle acquiescere: sola est obedientia quae fidei meritum possidet, qua sine quisque infidelis videatur. Hinc per Salomonem in ostensione obedientiae dicitur: »Vir obediens loquitur victorias (Prov. XXI).« Vir quippe obediens victorias loquitur: quia dum alienae voci humiliter subdimur, nosmetipsos in corde superamus. Quid enim prodest indiscrete Deo aliquid offerre velle, et ejus contraire praeceptis? Quia nequaquam quis valet de oblatis muneribus Dominum sibi placare, qui negligit obtemperare jussis. Quia [Col. 0305C] enim bonorum nostrorum non indiget, nostra datione minime pascitur: et ob hoc melior est obedientia quam victimae. De qua plenius in libris Moralium legere quis poterit:

»Dixitque Saul ad Samuel: Peccavi, quia praevaricatus sum sermonem Domini,« et reliqua usquequo ait, »et projecit te Dominus ne sis rex super Israel.« Corripit propheta regem pro inobedientia, quia mandatum explere non curavit, praedixitque ei regnum dimissurum, quia rectitudinem mandatorum Dei sequi noluit. Et merito ille de potestatis culmine abjicitur, qui rite regimen tenere nescit. Ipse enim regimen rite tenet, qui se superiori per humilitatem ad obediendum subjicit, et inferiori per auctoritatem ad docendum anteponit. [Col. 0305D] Si enim Saul Dei mandatis obediret, rite populo praeesset.

»Et conversus est Samuel ut abiret; ille autem apprehendit summitatem pallii ejus, quae et scissa est, et ait ad eum Samuel: Scidit Dominus regnum Israel a te hodie, et tradidit illud proximo tuo, meliori te.« Nota mysterium, quod sicut in passione Domini, pontifex vestimentum suum scidit (Matth. XXVI), ita rex Saul vestem prophetae nunc scindere describitur. Per utramque enim potestatem, et regalem videlicet et sacerdotalem, scissio vestimentorum facta est, ut demonstretur stabilitatem regni et sacerdotii in populo Judaeorum fieri non posse, qui verum regem et sacerdotem ad se [Col. 0306A] venientem, Dominum videlicet Christum, recipere noluerunt.

»Porro triumphator in Israel non parcet et poenitudine non flectetur: neque enim homo est, ut agat poenitentiam.« In Hebraeo legitur: »Porro triumphator Israel non mentietur.« Triumphator iste Deus est, cui omnis victoria recte ascribitur. Non mentietur, quia ea quae promittit sibi famulantibus largitur. Poenitudine non flectitur, quia non poenitet eum de bonis quae largitus est, quia mutabilis non est, sed secundum justitiam et veritatem universa dijudicat.

»Dixitque Saul: Peccavi, sed nunc honora me coram senioribus populi mei, et coram Israel.« Acsi dixisset: Honora me sicut regem ut ego praecedam [Col. 0306B] sicut rex, et tu sequaris, ut adorem Dominum Deum tuum. Senes autem populi sui, suam tribum; et coram Israel caeteras tribus Israel, dicit. Sed in hoc quod ait: »Honora me coram senioribus populi mei,« verecundiam passus ac superbia detentus locutus est, quia timebat honores amittere, et ideo non obtinuit quod petiit, dicens: »Peccavi,« et reliqua. Quisquis enim sub specie confessionis humanos adhuc honores amittere timet, iste indulgentiam, quam ficta humilitate postulat, a Deo adipisci non valet. Neque enim potest in confessione poenitentiae assequi veniam, ubi praeit elatio mentis. Nam quid aliud est, de reatu facinoris in conspectu hominum reprehendi refugere, nisi superbia cordis, per quam peccator, dum displicere hominibus [Col. 0306C] refugit, veniam quam a Deo accipere poterat a semetipso excludit? Ficta enim humilitas veniam a Deo consequi non valet. Sed notandum quod alia editio habet: »Non revertar tecum, inquit Samuel, quia sprevisti verbum Domini, et spernit te Dominus ne sis rex super Israel. Et convertit Samuel faciem suam ut abiret. Et tenuit Saul penulam diploidis, et disrupit eam. Et dixit ad eum Samuel: Disrupit Dominus regnum Israel de manu tua hodie, et dabit proximo tuo bono super te; et dividetur Israel in duo, et non avertetur neque poenitebit eum, quoniam non est sicut homo ut poeniteat eum. Ipse minatur et non permanet.« Iste cui dicitur: »spernit te Dominus ne sis rex super Israel,« quadraginta regnavit annis super Israel, tanto scilicet [Col. 0306D] temporis spatio quanto et ipse David, et audivit hoc primo tempore regni sui. Intelligamus ideo dictum, quia nullus de ejus stirpe fuerat regnaturus, et respiciamus ad stirpem David, unde exortus est secundum carnem Dominus, »mediator Dei et hominum, homo Christus Jesus (Tim. I):« prout beatus Augustinus ait, et in Graecis exemplaribus legitur: »Disrupit Dominus regnum Israel de manu tua,« ut hoc intelligatur »de manu tua« quod est ab Israel. Ipsius namque populi gerebat personam figurate homo iste, qui populus regnum fuerat amissurus, Christo Domino nostro spiritaliter regnaturo. De quo cum dicitur, »et dabitur illud proximo tuo,« ad carnis agnationem id refertur. Ex Israel [Col. 0307A] Christus secundum carnem, unde et Saul. Quod vero additum est, »bono super te,« potest quidem intelligi »meliori te;« ac si dicatur: Ut quia ille bonus est, ideo sit super te. Juxta illud aliud propheticum; »Donec ponam omnes inimicos tuos sub pedibus tuis (Psal. CIX).« In quibus est et Israel, cui suo persecutori regnum abstulit Christus. Unde et dicitur, »et dividetur Israel in duo.« In Israel scilicet inimicum Christo, et Israel adhaerentem Christo. In Israel ad ancillam, et Israel ad liberam pertinentem (I Cor. XV). Nam ista duo genera primum simul erant, donec sterilis per gratiam Christi fecunda, ejiceret ancillam et filium ejus (Gen. XXI). Propter peccatum quidem Salomonis, regnante filio ejus Roboam, scimus Israel in duo fuisse divisum, [Col. 0307B] et ita perseverasse donec a Chaldaeis captivaretur. Sed hoc quid ad Saulem? Cum si tale aliquid comminandum esset, ipsi David fuerit potius comminandum, cui erat filius Salomon. Postremo inter se Hebraea divisa non est, sed indifferenter in ejusdem erroris societate dispersa per terras. Divisio vero illa, quam Deus sub persona Saulis, illius regni et populi figuram gerentis, eidem regno populoque minatus est. »Quoniam non est sicut homo ut poeniteat eum. Ipse minatur et non permanet.« Id est homo minatur et non permanet. Non est autem Deus, quem poenitet sicut hominem. Ubi enim legitur quod poeniteat eum, mutatio rerum intelligitur, immutabili praescientia manente divina. Ubi ergo non poenitere dicitur, non mutare intelligitur. [Col. 0307C] Prorsus insolubilem videmus per haec verba prolatam divinitus fuisse sententiam de ista divisione populi Israel: et omnino perpetua quaecunque transierunt, aut transibunt ad Christum, nunquam erunt cum Israeliticis, qui ejus inimici usque in finem vitae hujus esse persistunt. Sed in divisione, quae hic praenuntiata est, perpetuo permanebunt.

»Dixitque Samuel: Adducite ad me Agag regem Amalec. Et oblatus est ei. Et in frusta concidit Samuel Agag coram Domino in Galgalis.« Quando legitur quidem in Scripturis, quod sancti nulli hostium parcunt, efficiunt ut humanum sanguinem sitientes dicuntur, quia et justi ita percusserunt hostes, ut non relinqueretur ab his qui salvus fieret. Et non intelligunt sub his verbis adumbrari mysteria, [Col. 0307D] et hoc magis nobis indicari, quod impugnantes adversus vitia, nullum penitus relinquere debeamus, sed omnia interimere, ne si pepercerimus, reputetur nobis in culpam, sicut scriptum est de Saul, qui vivum servaverat regem Amalec. Quomodo enim quisque justus manebit, si adhuc aliquid peccati in semetipso servaverit sicut Saul? At vero sancti, in figura Samuelis ita saeviunt super hostes suos, id est super vitia peccatorum, ut non permittant relinqui aliquod peccatum impunitum.

»Verumtamen lugebat Samuel Saul. Quoniam Dominum poenitebat, quod constituisset regem Saul super Israel.« Hic enim benignitas perfecta sanctorum in Samuele propheta erga Saul praeostensa [Col. 0308A] est, qui dum sciret Saul peccasse, ex affectu benignitatis lugebat cum. Sic etiam Paulus lugebat illos, qui post fornicationem et immunditiam non egerunt poenitentiam (II Cor. II).



CAPUT XVI.

»Dixitque Dominus ad Samuel: Imple cornu tuum oleo, et veni ut mittam te ad Isai Bethlehemitem; providi enim in filiis ejus regem mihi. Fecit Samuel prout Dominus imperavit, et unxit David oves patris sui in medio fratrum suorum, qui erat rufus et pulcher aspectu, decoraque facie.« Sed videamus eumdem David, quomodo Christum prophetice significaverit. David enim interpretatur manu fortis, sive desiderabilis. Et quid fortius leone illo de [Col. 0308B] tribu Juda, qui vicit mundum? Et quid desiderabilius illo? de quo dicitur: »Veniet Desideratus cunctis gentibus (Agg. II).« Ungitur iste David in regem futurum, denuntians per unctionem illam Christum. Christus enim a Chrismate appellatur. Reprobatis septem filiis Isai majoribus, minimus aetate electus est ad regnum; quia spreto Judaico sacerdotio, et regno prioris populi, qui sabbatismum secundum legem servabant, Christus Dominus noster, caput minoris populi, sacerdotio perpetuo functus est: et in regem unctus, cujus regnum non habet finem, et cui omnes gentes, tribus et linguae, servient. Quod autem in medio fratrum suorum unctus esse dicitur, hoc est quod Propheta de Domino ait: »Unxit te Deus Deus tuus oleo laetitiae prae consortibus tuis (Psal. XLIV).« [Col. 0308C] David ab officio pastorali pecorum, ad hominum regnum transfertur: noster autem David ipse Jesus, ab ovibus Judaicae plebis ablatus, in regnum gentium translatus est; in Judaea enim plebe non est modo Christus, ablatus est inde, nunc gentium greges pascit.

»Surgensque Samuel, abiit in Ramatha. Spiritus autem Domini recessit a Saule, et exagitabat eum spiritus nequam a Domino.« Quaeritur de hoc spiritu nequam: Si Domini, cur malus? si malus cur Domini? Sed duobus verbis comprehensa est haec sententia. Et in Domino potestas justa, et in diabolo potestas injusta. Nam idem spiritus, malus, per nequissimam voluntatem, et idem spiritus, Domini, per acceptam justissimam potestatem. Inde ergo spiritus Domini appellatus [Col. 0308D] est diabolus, propter ministerium, quia omnibus etiam spiritalibus malis bene uti dicitur, vel ad damnationem quorumdam, vel emendationem, vel ad probationem. Et licet afflictionem semper appetat, tamen si ab auctore nostro potestatem non accipit, idem malignus spiritus ad tentationis articulum nullatenus convalescit. Unde et omnis voluntas diaboli injusta est; et tamen, permittente Deo, omnis potestas justa. Bene ergo dicitur, spiritus Domini malus exagitabat eum, Domini, videlicet per licentiam potestatis justae, malus autem, per desiderium voluntatis injustae. Et quamvis malignitas a Domino non sit, potestas nisi a Deo non est. Sic et alibi dictum est etiam de sopore Domini qui occupaverat milites [Col. 0309A] ejusdem Saul, cum David hastam et scyphum abstulisset a capite dormientis. Non quia sopor tunc in Domino erat, ut ipse dormiret, sed quia ille sopor (I Reg. XXVI), qui tunc homines apprehenderat, nutu Dei erat infusus, ne David a servis ejus in eo loco praesentia sentiretur. Dicitur ergo spiritus malus Domini, hoc est minister Dei, ad faciendum in Saul quod eum pati debere Omnipotentissimus judicabat. Quoniam spiritus ille, ut dictum est, voluntate qua malus erat, non erat Dei; creatura vero qua conditus erat, et potestate quam non suam, sed Domini omnium aequitate acceperat, Domini erat. Hoc secundum historiam dictum est. Tropologice vero per Saul, populus praefigurabatur Judaeorum qui in adventu Salvatoris, ob impietatem suam a Deo derelictus [Col. 0309B] est. Spiritum sanctum quem olim acceperat, amisit; atque ab spiritu nequam, hoc est, diaboli mendacio, usque nunc agitatur.

»Igitur quandocunque Spiritus Domini arripiebat Saul, tollebat David citharam et percutiebat manu sua, et refocillabatur Saul, et levius habebat. Recedebat enim ab eo spiritus malus.« Pendet enim ex superioribus. Hic etiam prout supra, typum tenuit Salvatoris. David in canticis musicis eruditus erat, et Dominus Jesus Christus in Ecclesiae unitate variis concentibus in expositione sanctarum Scripturarum quotidie resonat, et suavitate mystica modulatur: David in cithara canens malignum spiritum fugabat, et Christus per virtutem crucis suae daemones oppressit atque de corde credentium fugavit. [Col. 0309C] Non enim in cithara illius tanta virtus erat, sed mysterium crucis Christi, per lignum extensione nervorum, mystice gerebatur: in qua etiam passio Christi cantabatur. David octavus et minimus frater in regno eligitur, et Dominus Jesus Christus semetipsum exinanivit, formamque servi accipiens, per gloriam resurrectionis suae, et Evangelicam praedicationem (hoc enim sacramenti octavi numeri obtinet arcanum), regnum in gentibus adeptus est. David pulchra facie esse describitur, quia et Dominus Jesus Christus speciosus forma est prae filiis hominum. David rufus esse narratur, et de Salvatore nostro Propheta canit: »Quis est iste qui venit de Edom (Isa. LXIII)?« et reliqua, quod interpretatur rubeus, sive sanguineus. Caeterum moraliter nos instruit, [Col. 0309D] quod cum Saulem spiritus immundus invaderet, apprehensa David cithara ejus, vesaniam sedabat. Plerumque superbus, dives, exhortationis blandimento placandus est, quia et plerumque dura vulnera, per lenia fomenta mollescunt, et furor insanorum saepe ad salutem, medio blandiente, reducitur. Cumque ab eis in dulcedinem condescenditur, languor insaniae mitigatur. Neque enim negligenter intuendum est, quod cum Saulem spiritus adversus invaderet, apprehensa David cithara, ejus vesaniam sedabat. Quid enim per Saulem nisi elatio potentium? Et quid per David innuitur, nisi humilis vita sanctorum? Cum ergo Saul ab immundo spiritu arripitur, David canente, ejus vesania temperatur, quia cum [Col. 0310A] sensus potentium per elationem in furorem vertitur, dignum est ut ad salutem mentis, quasi dulcedine citharae, locutionis nostrae tranquillitate revocetur.



CAPUT XVII.

»Congregantes vero Philistim agmina sua in praelium convenerunt in Sochoth,« et reliqua. Sochoth est oppidum in tribu Juda, ut in libris Locorum legitur. Sunt autem usque hodie viculi duo pergentibus Aeliam de Eleutheropoli in nono milliario viae publicae: unus in monte, et alter in campo situs, qui Sochoth nuncupantur. Interpretatur vero ramus vel humilitas Azeca, civitas Chananaeorum in parte tribus Judae, ad quam usque persecutus est Jesus quinque reges. Sed et hodie vocatur villa Azeca, inter Eleutheropolim [Col. 0310B] et Aeliam, et interpretatur fortitudo, sive decipula. Domu sive Domim in tribu Juda vicus grandis est, in Daromam, hoc est ad australem plagam in finibus Eleutheropoleos, decem et septem ab ea milliaribus distans, et interpretatatur silentium sive gaudium.

»Porro Saul et viri Israel congregati sunt in valle Terebinthi.« Terebinthus est in Sichimis, sub qua abscondit Jacob idola juxta Neapolim. Hinc refert Josephus quod Palaestini castrametati sunt inter Sochoth et Azeca. Contra quos denuo Saul perduxit exercitum, et super quemdam montem castra ponens, coegit Palaestinos priora quidem castra relinquere, et ex adverso montis, quem Saul apprehenderat, advenire. Divisitque eorum exercitus medius mons, [Col. 0310C] qui erat positus inter eos.

»Et egressus est vir spurius de castris Philisthinorum nomine Goliath,« et reliqua. Igitur quemadmodum in exordio polliciti sumus, paulatim historiam tangere cupimus ut postmodum culmen spiritalis intelligentiae deponamus. Spurius dicitur, quia ex patre gigante, matre vero Gethaea, natus erat. David autem erat filius viri Ephrataei de Bethlehem Juda, cui nomen erat Isai, qui habebat octo filios. Quaeritur cur hic octo filios habere dicatur, cum in Paralipomenon non amplius quam septem leguntur? Quod ita solvitur: Nathan itaque prophetam, filium Samaa filii sui, quem in loco filii educaverat et nutrierat, inter filios numerat. Nam et coram [Col. 0310D] Samuele septem ejus filii leguntur adducti, et octavus esse in pascuis: inter quos Nathan adductum fuisse manifestum est, qui et Jonathan vocatur. De quo in extrema parte Samuelis dicitur: Percussit autem eum Jonathan filius Samaa, fratris David. Et notandum quod ubicunque propheta vocatur, Nathan scribitur, non Jonathan.

»Dixitque ad David pater suus: Vade ad fratres tuos, visitabis si recte agant, et cum quibus ordinati sunt, disce.« In Hebraeo ita habetur: »Et fratres tuos visitabis si recte agant, et pignora eorum tollentes.« Pignora in hoc loco, Hebraei libellum repudii intelligunt. Secundum usum gentis illius fecerunt, ut quando ibatur ab eis in pugnam libellos repudii uxoribus suis darent, ut si contigisset [Col. 0311A] virum in praelio capi et in captivitatem duci, mulier ejus, exspectatis tribus annis, si vir ejus non rediisset, alium duxisset virum. Eligat prudens lector quid sibi placuerit, nos simplicitatem historiae nostrae tenere decrevimus.

»Dixitque ei frater suus: Quare venisti et quare dereliquisti pauculas oves illas in deserto; ego novi superbiam tuam,« et reliqua. Nosse se dicit illius superbiam et nequitiam cordis, quia putabat eum tumore cordis elevari, eo quod Samuel illum unxisset in regem.

»Assumens autem David caput Philisthaei attulit illud in Jerusalem. Arma vero posuit in tabernaculo.« Quod dicit attulisse David caput Philisthaei in Jerusalem, anticipatio est, quod postea fecit. Arma [Col. 0311B] vero ejus, id est Philisthaei, non est intelligendum quod in suo posuerit tabernaculo, sed in tabernaculo Domini, de quo tabernaculo postea ab Abimelech sacerdote accepit, ideoque superfluo additum est, suo.

»Dixitque Abner: Vivit anima tua, rex, si novi.« Secundum illud locutionis genus hoc dictum est quod alibi legimus, Benedixit Nabath Deo et regi; acsi diceret: Non vivat anima tua, rex, si novi. Aliter: Videam mortem tuam si novi. Seu etiam, ut quidam volunt, si positum est pro non adverbio, ut est illud Psalmistae: »Si introibunt in requiem meam.« Id est non introibunt. Si novi dicit acsi diceret, non novi. Utitur enim modo jurandi per vitam regis, et affirmat se non nosse unde sit David. Hoc etiam [Col. 0311C] modo usus est Joseph, quando ait fratribus suis: »Per salutem Pharaonis, non regrediemini hinc, donec veniat frater vester minimus.« Ecce historiam, sicut spopondimus, summatim tetigimus, nunc figuras spiritalium rerum subjungamus. Ait enim sacra descriptio: »Congregantes vero Philistim agmina, sua,« et reliqua. Quid per Philisthaeos nisi adversarias potestates? Et quid per Goliath Gethaeum, nisi caput omnium malorum diabolus praefiguratus est? qui adversus populum Dei, cum satellitibus suis ab origine mundi dimicavit, sed ante adventum veri David, hoc est humani generis Redemptoris, a nullo superari poterat. Geth vero civitas est ejusdem Goliath, quae interpretatur torcular, et praesentis mundi seu inferni praetendebat similitudinem, in [Col. 0311D] quo mundo atque inferno diabolus humanum genus peccatis obnoxium, velut in torculari conculcabat. Enormitas, sive altitudo ipsius Goliath, diaboli designabat superbiam. Septenarius namque numerus supernae quietis obtinet sacramentum, ex qua idem diabolus ob superbiae suae meritum exclusus, in hunc mundum, qui sex diebus factus esse narratur, lapsus est. Et quia super delinquentem creaturam propter peccati meritum, in hoc mundo principatum obtinuit, quasi palmam super ipsius mundi creaturam superbiendo extulit. Arma vero Goliath, et operimentum ejus, totius diaboli impietatem atque nequitiam demonstrabant, per quae humanum genus debellando gravi pondere peccatorum depresserat: [Col. 0312A] quae arma impietatis, Dominus Jesus Christus igne Spiritus sui sancti, sicut Psalmographus canit, »combussit et ad nihilum usque redegit (Psal. CVI).«--- »Procedebat vero Philisthaeus mane et vespere per quadraginta dies,« et reliqua. Quadraginta dies quibus Goliath adversus populum Israel stetisse narratur, omne tempus vitae praesentis, propter denarii numeri perfectionem, atque mundi quatuor partes sive quatuor elementa, e quibus visibilis creatura constat, figuram habuisse non dubium est. David a patre suo ad visitandum fratres missus est: similiter et Christus Dominus a Deo Patre ad oves quae perierant domus Israel, se destinatum dicit (Matth. XV). David ephi polentae, hoc est trium mediorum mensuram fratribus suis detulit, et Christus per novam [Col. 0312B] doctrinam quam Ecclesiae suae tradidit, mysterium sanctae Trinitatis cunctis credentibus commendavit. David decem formellas casei tribuno detulit, et Dominus Jesus Christus decalogum legis populo Judaeorum tradidit. Goliath Gethaeus personam diaboli gestabat, qui de altitudine superbiae suae se jactans, per omne tempus quod ante adventum Salvatoris decursum est, adversus populum Dei dimicans, in imo hujus mundi, velut in valle, a nullo poterat superari. Eliab, frater David major, qui interpretatur Deus meus pater, typum gestasse Judaeorum non dubium est, qui licet falsa opinione, se Domini patrem habere mentiuntur, per hoc vero quod Dominum Jesum Christum filium ejus aemulati sunt, ab haereditate filiorum Dei degeneraverunt, et primogenita, quae illis [Col. 0312C] jure debebantur, ob culpae meritum perdiderunt. David leonem pariter et ursum necavit, et Dominus Jesus Christus diabolum hominibus latenter insidiantem, et ante Christum in posterum manifestissime saevientem, in judicio puniturus est. David arma Saulis deposuit, quia et Christus corporalia sacramenta legis, atque carnalia bella, quae non sunt imposita gentibus, repulit. Onera namque legis legimus, sed carnaliter non observamus. Quinque limpidissimos lapides de torrente elegit, et in peram pastoralem misit, et Christus Dominus quinque libros Mosaicae legis de fluvio saeculi hujus assumpsit. Labitur enim mortale saeculum, et praeterfluit quidquid venit in mundum. Erat enim in flumine tanquam in populo illo. »Et in peram pastoralem [Col. 0312D] misit.« Nam ipse est Deus verus pastor animarum. Vas quoque pastorale quo lac, ut nonnulli dicunt, mulgere consueverat, divinam significat gratiam quae legi conjungitur, quae intelligitur in quinque lapidibus, sine qua non impletur. David rufus et pulcher fuisse narratur, quia de Domino Jesu Christo in Canticis canticorum Ecclesia dicit: »Dilectus meus candidus et rubicundus, electus ex millibus (Cant. V).« De cujus pulchritudine superius praelibavimus. Goliath David ad pugnam provocavit, similiter et elatio diaboli Christi humilitatem parvipendens, ab ipso prostratus est. Baculus David a diabolo despectus, mysterium gestavit Dominicae crucis. David ex quinque lapidibus unum jecit, quia [Col. 0313A] et Christus qui ex lege nuntiabatur, singulari potentia, per unitatem fidei et gratiam suam, diaboli superbiam prostravit: funda vero Ecclesiam praefiguravit, quae per volumina temporum, velut in circuitu volvitur. David Goliath in fronte percussum prostravit, similiter et Christus, devicto diabolo, qui ei haeserant se infigens, ab ejus societate secernens, fidei suae subdidit: hoc enim indicabat quod idem Goliath percussus in faciem ruit. David, Goliath percusso, gladium ejus tulit, hoc fecit noster David, qui ejectum diabolum de suis, quando credunt magnitudinem ejus, quos ille in potestate habebat, et de quibus tetras animas trucidabat, convertunt linguas suas contra diabolum, et sic Goliath de gladio suo caput inciditur. David gladium Goliath in Jerusalem [Col. 0313B] detulit, similiter et Christus eos quos de potestate diaboli rapuit, ad defensionem altaris fidei in Ecclesiam suam transtulit. Saul de David Abner velut pro incognito requirit, de qua stirpe descenderit, vel cujus esset filius, cum jam dudum ipse David ei ministrasset, atque in conspectu ejus ad repellendum nequam spiritum assisteret. Sic nimirum caecitas Judaeorum, Dominum Jesum Christum per legem et prophetas venturum esse noverunt: et quem in praesentia corporali per administrationem virtutum, Filium Dei esse approbare poterant, tanquam ignorantes dicunt ei: »Tu qui es? et ubi est pater tuus (Joan. VIII)?« Moraliter vero David typum tenuit Domini, quia videlicet manu fortis interpretatur. Goliath quidem haereticorum superbiam signans, [Col. 0313C] qui cum gladio ratione dominica fidei superati sunt. David vero cum pera pastorali venit ad praelium, sed eumdem Goliath David superans suo gladio occidit: quod sancti quoque agunt, qui praemissi David membra, ex ejus fieri dignatione meruerunt, nam cum superbientes haereticos et sacrae Scripturae sententias deferentes, eisdem verbis atque sententiis quas proferunt, vincunt, quasi elatum Goliath gladio suo detruncant.



CAPUT XVIII.

»Et factum est cum complesset loqui ad Saul, anima Jonathae colligata est animae David, et dilexit eum Jonathas quasi animam suam,« et reliqua. Jonathas filius Saul, cujus anima David colligata [Col. 0313D] est, illos sanctos significasse videtur, qui Domino Jesu Christo ex populo Judaeorum per fidem adhaeserunt, qui accepta Spiritus sancti gratia, pro Christi amore relictis omnibus, ipsum secuti sunt, sicut fuerunt apostoli et illi qui in Actibus apostolorum vendebant omnia, et pretia afferebant ad pedes apostolorum (Act. II). Quod autem idem Jonathas vestimentis suis atque armis se nudavit, et David vestivit, hoc indicasse videtur: quod cuncta sacramenta spoliata, hoc est sacerdotium atque praedicatio, quae populo Judaeorum olim collata fuerat, ad Christi Ecclesiam transferenda essent. Sive secundum superiorem sensum, bene a tunica usque ad baltheum omnia dedit: quia credentes quique, quidquid [Col. 0314A] habere poterant in hoc mundo, omnia in lucrum Christi conferre satagebant.

»Porro cum reverteretur, percusso Philisthaeo, David, egressae sunt mulieres de universis urbibus Israel cantantes, chorosque ducentes in occursum regis Saul in tympanis laetitiae et in sistris, et praecinebant mulieres ludentes atque dicentes: Percussit Saul mille, et David decem millia. Iratus est autem Saul nimis, et displicuit in oculis ejus iste sermo, dixitque: Dederunt David decem millia, et mihi mille dederunt. Quid ei superest nisi solum regnum? Non rectis ergo oculis Saul aspiciebat David ex die illa et deinceps.« Sic enim accipitur: Saul adversus David invidia exarsit, similiter et populus Judaeorum adversus Christum Dominum [Col. 0314B] aemulationes suo malo pariter conspirati sunt. Et dum audiebant Christum praedicari in Ecclesiis, quem ipsi neci tradiderunt: et de victoria ejus qui hostem antiquum triumphavit, credentes in laudibus ipsius congratulari: graviter inde offensi sunt.

»Post diem autem alteram invasit spiritus Dei malus Saul, et prophetabat in medio domus suae. David autem psallebat manu sua sicut per singulos dies, et reliqua. Quod autem dicit, »invasit spiritus Dei malus Saul« more arreptitiorum agebat, »Et prophetabat.« Prophetare enim in hoc loco non est aliud intelligendum, nisi aliena retulisse. Quod vero sequitur de David.

»Et egrediebatur et ingrediebatur in conspectu [Col. 0314C] populi.« Sic accipiendum est: Quando egrediebantur in pugnam, ipse primus, more regio, egrediebatur in conspectu eorum, et regrediebatur.

»Dilexit autem Michol filia Saul altera David. Et nuntiatum est Saul, et placuit ei. Dixitque Saul: Dabo eam illi, ut fiat ei in scandalum et sit super eum manus Philisthinorum,« et reliqua. Denique his duobus periculis Saul David putabat interimi posse, scilicet aut insidiis filiae suae, a qua se videbat multum amari, aut causa praeputiorum Philisthinorum, propter quae adipiscenda Philisthaeos bello erat aggressurus. Unde et ait:

»In duabus rebus gener meus eris hodie. Et mandavit [Col. 0314D] Saul servis suis: Loquimini ad David clam me, dicentes: Ecce places regi, et omnes servi ejus diligunt te,« etc. In duabus ergo rebus generum suum sibi futurum dicit, quia jam attulerat praeputia Philisthinorum pro Merob, quam Saul dedit Hadrieli Molathitae, et postea pro Michol ducenta. Et quamvis non aperte dicatur pro Merob Sauli Philisthinorum David dedisse, tamen qui praecedentia et subsequentia perlegerit et scrutatus fuerit, inveniet eum bis Sauli praeputia Philisthinorum dedisse. Nam superius dixerat Saul: »Non sit manus mea in eo, sed sit super illum manus Philisthinorum.« In sequentibus vero ait:

»Non habet necesse rex sponsalia, nisi tantum [Col. 0315A] »centum praeputia Philisthinorum, ut fiat ultio de inimicis regis.« Et subjungit Scriptura: »Porro cogitabat David tradere in manus Philisthinorum. Cumque renuntiassent servi ejus David verba quae dixerat Saul,« et reliqua. Ecce hanc sententiam ita digessimus, prout opinio aliquorum commentatur: quam si quis recipere noluerit, non contradicimus, sed si melius intellexerit, sequi gaudenter gratulabundi decrevimus. Caeterum dicamus prout nobis videtur. Bene ait: »In duabus rebus gener meus eris hodie,« videlicet quia tam ingentem gigantem prostraverit, et in hoc dignus erat tantae virtutis, ut gener regis efficeretur: et haec est una res. Altera vero quam ei proposuit, scilicet si centum praeputia Allophylorum deferret, qui non solum [Col. 0315B] centum, verum etiam ducenta attulit. Et unde creditur regio perire voto, inde actus est gloriosiori trophaeo: ecce historia. Caeterum tropice, quod Saul callide simulat David offerre discrimini, et unde creditus est regio perire voto, inde actus gloriosiori trophaeo, intelligitur quod Judaei, dum contra voluntatem Dei Christum interficere nisi sunt, per id salutem gentium egerunt, per quod crediderunt exstinguere. Quod enim David alienigenarum praeputia attulit, et sic denuo filiae Saul nuptiis haesit, significabat quod Christus non prius Synagogam connubio suo sponderet, nisi gloriosus in gentibus fieret. Prius enim in nationibus resecavit carnis pollutionem in utroque sexu, et postea copulatus est Synagogae. Postquam enim, sicut scriptum est, introierit plenitudo, [Col. 0315C] tunc omnis Israel salvus fiet (Rom. XI). Dupla autem, id est ducenta praeputia attulit, sive pro Judaeis et gentibus acquisitis, sive quia major est numerus acquisitionis populi gentium, quam credentium Judaeorum. Deinde odium Saul adversus David in tantum auxit, ut rex ob medelam sui spiritus, David more psallentem jaculo conaretur conficere. Quid est quod dum Saulem spiritus adversus invaderet, apprehensa David cithara, ejus vesaniam mitigabat? Per Saulem enim, Judaeorum elatio: per David autem, humilitas Christi significatur. Cum ergo Saul ab immundo spiritu arripitur, David canente, ejus vesania temperatur: quia cum sensus Judaeorum per blasphemiam in furorem vertitur, dignum est ut ad salutem mentes eorum, quasi dulcedine [Col. 0315D] citharae, locutionis evangelicae tranquillitate revocentur. Nam quod nisus est Saul configere David lancea in pariete, et David declinavit, et lancea casso vulnere perlata est in parietem, possumus juxta quosdam ita intelligere quod, praedicante Christo Evangelium, Judaei meditati sunt ei mortem inferre, sed dum ille ab eis ad salutem gentium vivus secessit, solam duritiam mentis illorum malitia sua laesit.



CAPUT XIX.

»Dixitque Jonathas ad David. Ego autem egrediens stabo juxta patrem meum in agro ubicunque fuerit, et ego loquar de te ad patrem meum, et quodcunque videro, nuntiabo tibi,« et [Col. 0316A] reliqua. In hoc agro consiliandi causa, Saul venire consueverat, ubi etiam condictum fuerat, ut occideretur David, quod et Jonathas David indicaverat.

»Mittit Saul custodes ad domum David, ut custodirent cum, et interficeretur mane. Quod cum annuntiasset David Michol uxor sua, dicens: Nisi salvaveris te nocte hac, cras morieris: deposuit eum per fenestram. Porro ille abiit et fugit, atque salvatus est. Cumque venissent nuntii Saul, invenerunt statuam in lecto David positam, et pellem pilosam caprarum ad caput ejus.« Audiamus ergo quid hoc significet, quod miserit Saul ad custodiendam domum David ut eum interficerent. Hoc non ad crucem Domini, sed tamen ad passionem [Col. 0316B] ejus pertinet. Crucifixus enim Christus, et mortuus et sepultus est. Erat ergo illa sepultura tanquam domus, ad quam custodiendam, misit regnum Judaeorum, quando custodes adhibuit sepulcro Christi. Quomodo custodita est domus, si David figurabat Christum, ut Christus interficeretur. dum non in sepultura Christus, sed in cruce sit interfectus? Refertur ergo hoc ad corpus Christi: quia interficere Christum, erat tollere nomen Christi. Neque enim crederetur in Christum, si mendacium praevaleret custodum, qui corrupti sunt ut dicerent: quia »dormientibus nobis, venerunt discipuli ejus, et abstulerunt eum (Matth. XXVIII).« Hoc itaque velle Christum interficere, nomen resurrectionis ejus exstinguere, ut mendacium Evangelio praeferretur. Sed [Col. 0316C] sicut illud non valuit Saul, ut interficeret David, sic nec hoc potuit regnum Judaeorum efficere, ut memoriam Christi deleret. Isti autem qui de virtute Saul, id est de regno Judaeorum in Christo praesumere voluerunt, offenderunt in lapidem offensionis, tanquam in statuam, et haedus eis visus est agnus: quia in quem peccatum non invenerunt quasi peccatorem persecuti sunt.

»Nuntiatum est Sauli a dicentibus: Ecce David in Naioth in Rama.« Naioth locus est in Rama; ubi sedit David. Rama vero in tribu Benjamin civitas est Saulis, in sexto milliario, ab Helia ad septentrionalem plagam contra Bethel. Alia est autem in tribu Aser. Naioth interpretatur pulchritudo, et Rama excelsum. Bene ergo conveniunt haec nomina [Col. 0316D] locorum, rebus in his expletis, qui prophetarum dicta et celsitudinem habent scientiae ac venustatem locutionis.

»Et exspoliavit se etiam ipse vestimentis suis, et prophetavit cum caeteris coram Samuel, et cecinit nudus tota die illa et nocte. Unde exivit proverbium: Num et Saul inter prophetas?« Quaestio magna hic oritur, cum in praecedentibus legatur: Et non vidit Samuel Saulem, usque in diem mortis suae, et hic prophetasse coram Samuele dicatur. Quam quaestionem duobus modis Hebraei solvunt: Aut non vidit eum, quia quando junctus est Saul cuneo prophetarum, abscondit se Samuel ne videretur ab eo: aut non vidit indutus habitu regio, quo [Col. 0317A] indutus erat, ideoque dictum est: Non vidit eum usque in diem mortis suae, subauditur, indutus habitu regio. Exspoliasse vero se non omnibus vestimentis, sed regalibus tantum intelligendum est. Idem quaeritur quomodo et illi qui missi essent ad tenendum hominem et ad necem ducendum, tales Dei Spiritu effici digni meruerunt. Et Saul ipse qui miserat, veniens et ipse sanguinem innocentem quaerens effundere, accipere meruit spiritum illum et prophetare. Quantum enim ad litteram attinet, non est mirum hominem reprobum ad momenta transitoria prophetasse, dum etiam multi similes prophetiae donum legantur habuisse: sicut Balaam ille reprobus, quem non tacet Scriptura judicio divino esse damnatum, sed tamen prophetiam habebat. [Col. 0317B] Nec illa verba parum attestantur huic sententiae, quae in Evangelio scripta sunt multos dicturos in illa die, Domine, Domine, in tuo nomine manducavimus et bibimus, et in nomine tuo prophetavimus, et in nomine tuo virtutes multas fecimus. Quibus dicturus est: »Non novi vos, discedite a me, operarii iniquitatis (Luc. XIII).« Mystice autem exemplum hujus Saul nuntiorumque ejus, in hac sententia qui prophetare coeperunt, qui ad persequendum David missi sunt, quid aliud significabant, nisi quosdam haereticos, qui aliquid boni de munere Spiritus sancti habent, sicut testamenta legis et Evangelii, sicut baptismi sacramentum, sed Christum in membris suis persequuntur? Qui enim ad Ecclesiam catholicam veniunt, non est in eis ullo [Col. 0317C] modo violandum, aut quasi non habeant tradendum, sed tamen eos non ideo debere salutem confidere, quia non improbamus quod illos accepisse credimus, sed oportet nos cognoscere unitatem et societatem vinculo charitatis, sine qua omnino quidquid habuerint, quamvis sanctum atque venerandum, ipsi tamen nihil sunt. Qui tanto indigniores effecti praemio vitae aeternae, quanto illis donis non bene usi sunt, quae in vita quae transitoria est, acceperunt. Possunt etiam in hoc loco Judaeorum non incongrue gestare personam, qui dum adversa cupiunt Christo, habent in ore sacramenta legis, et prophetarum ad testimonium Christi, et cum Ecclesia, quasi cum prophetis de Scripturis disputant, sicut illi cum prophetis vaticinabantur. Quem, Saul [Col. 0317D] persequens et prophetans, praefiguravit, nisi Scribas et Pharisaeos Judaeorum, qui sacramenta legis et prophetarum, quae de Christo sunt pronuntiata, ad testimonium ejus in ore portantes, cum ecclesiasticis viris de Scripturis sanctis disputant? Quod autem Saul se spolians, nudus vaticinatus esse dicitur, hoc praefigurasse non est ambiguum, quod populus Judaeorum, cujus personam idem Saul gestavit, ab indumento fidei atque sacerdotii dignitate nudatus, et gloria regni spoliatus, verba legis et prophetarum, quae de Christo testimonium perhibent, in ore portans, eumdem Christum Dominum, de quo non intelligens prophetat, malitiae suae livore excaecatus persequitur.



CAPUT XX.
[Col. 0318A]

»Et ait Jonathan ad David: Sit Dominus tecum, sicut fuit cum patre meo. Et si vixero, facies mihi misericordiam Domini.« Quod enim ait, »sit Dominus tecum, sicut fuit cum patre meo,« mihi videtur ita posse intelligi, ac si aperte diceret: Permaneat Spiritus Domini tecum, sicut fuit prius in patre meo, et sic sublime faciat regnum tuum sicut sublime fecit patris mei regnum. »Et si vixero, facies mihi misericordiam Domini,« ut scilicet secundus sim in regno tuo. »Sin vero mortuus fuero, non auferes misericordiam tuam a domo mea usque in sempiternum.« Quod vero subjungitur: »quando eradicaverit Dominus inimicos David unumquemque de terra.« Et post pauca subjunxit: »et requirat Dominus de manu [Col. 0318B] inimicorum David,« per anticipationem utique fecit, prius historiam interserendo, quia multo post tempore factum est, cum interfecto Saule, regnum ad domum David translatum est. Et qui innocentem eum injuste persequebantur, justa sunt divinitus ultione multati. Tunc enim requisivit Dominus de manu inimicorum, quare virum sanctum afflixerint: tunc cogebantur rationem reddere odiorum, quibus contra illum tanto tempore saevierant, quae et de Absalon et de Siba filio Bochri, et de caeteris hostibus David potest intelligi. Aliter: Si scire vis quod de manu inimicorum David requisierit Dominus, potest (nisi fallor) a superiori sententia, qua dictum est, quia foedus pepigerit Jonathas cum domo David, intelligi, quia hoc de manu inimicorum David [Col. 0318C] requisierit. Id est quare non et ipsi foedus cum eo pacis inire voluerint, cum quo esse Dominum viderunt. Idcirco autem Scriptura hic sententiam hanc praeoccupando interponere videtur, ut testimonium Jonathae, quod dixerat (quando eradicaverit inimicos David unumquemque de terra) verum esse comprobaret, quia videlicet eradicati sunt inimici David de terra, non ipso David se de adversariis ulciscente, sed judicante Domino pro illo. Bene autem subjungitur:

»Et addidit Jonathas dejerare David eo quod diligeret illum. Sicut enim animam suam, ita diligebat eum.« Ut ille nimirum qui tam perfecto juxta legem Dei amore complectebatur David, a perditione inimicorum ejus ostenderetur immunis. [Col. 0318D] Qui et si ista morte praeventus, regnum cum eo, ut sperabat, terrenum habere nequivit commune, absque ulla tamen contradictione regni coelestis consortium cum eo (quem gloria virtutum tantisper dilexit, cum esset et ipse virtutum amator) accepit.

»Venit Jonathas in agrum juxta placitum David,« et reliqua. Quid est quod Jonathas David servare volens, cum ille lateret in agro, juxta lapidem ad signum duas jecit sagittas, quas puer parvulus, ignorans quid fecerit, collegit, et in civitatem retulit, nisi quod Deus Pater Filium suum unigenitum, quem ad salutem humani generis mittendum decreverat, in littera legis, Judaeis nescientibus, absconditum [Col. 0319A] habuerat? David ergo absconditus est in agro, Christus celatus est in mundo. »In mundo,« inquit Joannes, »erat, et mundus eum non cognovit (Joan. I).« Juxta lapidem sedebat quia in tabulis legis scriptus erat. Nam Saul odio habens, et inter epulas sedens, filium mortis eum judicabat: et judaica plebs in Paschae epulis convivans, de nece Christi tractabat.

»Cum ergo illuxisset mane, venit Jonathas in agrum juxta placitum David, et puer parvulus cum eo.« Jecit unam sagittam, jecit et aliam: et Deus Pater illucescente mane credulitatis, primum testimonium legis de Christo protulit, deinde prophetas misit, qui de adventu ejus testificarentur. Unde Habacuc ait: »In lumine jacula tua ibunt (Habac. III),« et reliqua. Collegit autem puer Jonathae sagittas, et attulit ad Dominum suum: et quid ageretur penitus ignorabat. Sic et Judaicus populus libros legis et prophetarum portans, quasi divinitus conscriptos ignorabat, sed eum, quem Moyses et prophetae figuraverant, praesentialiter inter se manentem non cognoverat.



CAPUT XXI.

»Venit autem David in Nobe ad Achimelech sacerdotem, et obstupuit Achimelech eo quod venisset David solus,« et reliqua. Achimelech ipse est Aia filius Achitob, filii Phinees, filii Heli. Achimelech interrogat, utrum David, num pueri sui, quos in illum et illum locum condixisse dixerat, mundi essent? [Col. 0319C] David vero aenigmatice pluraliter de seipso respondit, dicens: »Et fuerunt vasa puerorum sancta«, scilicet a concubitu conjugali. Quod vero ait: »Porro via haec polluta est,« et in Hebraeo legitur, »Porro via laica est,« sic intelligendum est ac si diceret: In lege praeceptum est ut extraneus non comedat ex eis, et tu interrogas utrum mundi sint pueri? Qui, etiamsi mundi essent, nequaquam eis vesci deberent. Idcirco via est laica, quia tu laicaliter interrogas. »Sed et ipsa hodie sanctificabitur in vasis.« Ipsa utique in vasis, id est mente sua sanctificari dicit, quia nisi necessitate corporis et periculo vitae urgente, nequaquam vesceretur eis. Non tamen aperte eosdem legitur David panes comedisse, sicut Hebraei tradunt. Sed lege Evangelium, ubi Dominus de hac [Col. 0319D] sententia Judaeis loquitur, dicens: »Nunquam legistis quid fecerit David, quando necessitatem habuit, et esuriit ipse et qui cum eo erant, quomodo introiit domum Domini sub Abiathar principe sacerdotum et panes propositionis manducavit, quos non licebat manducare nisi sacerdotibus, et dedit eis qui cum eo erant? (Marc. II.)« Sed requirendum quid est quod hic Achimelech sacerdos legitur, a quo David panes accepit, et Dominus in Evangelio Abiathar nominat? Quod enim Dominus Abiathar principem sacerdotum pro Achimelech appellat, nihil habet dissonantiae: Ambo etenim fuerunt illic, cum veniens David panes petiit et accepit, Achimelech videlicet princeps sacerdotum et Abiathar filius ejus. Occiso autem Achimelech [Col. 0320A] a Saule cum viris domus suae generis sacerdotalis octoginta quinque, fugit Abiathar ad David; et comes factus totius exsilii ejus. Postea regnante eo, summi sacerdotii et ipse gradum accepit, ac toto tempore regni illius in pontificatu perseverans, multo majoris excellentiae quam pater suus effectus est. Ideoque dignus fuit cujus memoriam Dominus, etiam vivente patre, quasi summi sacerdotis faceret. Sed hoc quod ait superius: Via haec polluta est, sed sanctificabitur in vasis, ita nonnulli edisserunt. Mentiendo enim iter polluitur, dum a rege missum me fingo, et hoc necessitate mortis, sed sanctificabitur in illis, quorum causa etiam fugio, quia illorum non solum mei periculi causa mentior: nam ipsi hujus rei causa salvabuntur. Hactenus historiam nunc spiritalem [Col. 0320B] intelligentiam tangamus: David fugiens Saul ad Achimelech sacerdotem, qui interpretatur frater meus rex venit: similiter Christus Judaeorum persecutionem declinans, quorum typum Saul tenuit, ad apostolos transiens, quibus interpretatio nominis Achimelech congruit, quos Dominus, Rex regum, fratres vocare dignatus est, dicens: »Ite, nuntiate fratribus meis (Matth. XXVIII),« cum quibus et desideratum cibum sumpsit: »Desiderio enim desideravi hoc pascha manducare (Luc. XXII).« David ad Achimelech solus venit, et Christus in passione sua solus relictus est. Quod autem ait David: »Illum et illum in locum condixi pueris meis,« hoc indicabat, quod Dominus apostolos suos ante passionem suam informans ait: »Postquam resurrexero, praecedam [Col. 0320C] vos in Galilaeam.« David ad Achimelech quinque panes quaesivit, sed unum accepit: quia in quinque libris Mosaicae legis unitas retinetur. David Goliath gladium sustulit, quia et Christus Dominus diaboli arma abstulit: »Fortis enim spolia ipse diripuit (Matth. XII).« David per viam pollutam se venisse ad Achimelech professus est, quia et Christus Dominus inter immundas Judaeorum actiones, impollutus pertransivit. Quod autem ait: »Sed et ipsa hodie sanctificabitur in vasis meis,« hoc indicabat quod sancti apostoli, qui Domini vasa erant, a contagione Judaeorum, fide purgante, corda sanctificarentur.

Interea David cum fugeret Saul, latere voluit apud regem quemdam Geth nomine Achis. Sed cum gloria ejus fuisset commemorata, ne per livorem, ad quem [Col. 0320D] confugerat, aliquid ad eum machinaretur, finxit insaniam: et quasi furore correptus, mutavit os suum, defluebantque salivae in barbam ejus, collabebaturque in manibus eorum, et procidebat ad ostia portae. Et dixit Achis rex: Quid huc mihi adduxistis istum? Nunquid deerant nobis furiosi? Et sic eum dimisit. Achis interpretatur quomodo est, per quod significatur ignorantia, et verbum mirantis et non agnoscentis, quod in gente Judaeorum impletum est. Qui dum viderunt Christum, non agnoverunt, coram quibus mutavit os suum et abiit. Erant enim ibi praecepta legis carnalia, erat et sacrificium secundum ordinem Aaron: et postea ipse de corpore et sanguine suo instituit sacrificium, secundum ordinem Melchisedech. [Col. 0321A] Mutavit ergo os suum in sacerdotio, mutavit in praeceptis, dans aliud testamentum, evacuata carnali operatione, atque inde collapsus est in manibus eorum, quando eum comprehendentes crucifixerunt. Et procidebat ad ostium portae, hoc est, humiliavit se: hoc est, procidere usque ad ostium fidei nostrae: ostium enim portae, initium fidei, inde incipit Ecclesia, et pervenit usque ad speciem. Ut cum credit ea quae non videt, mereatur perfrui, cum eum videre facie ad faciem coeperit. Quod enim in illo quasi furore salivae decurrebant super barbam ejus, Apostolus haec aperit, dicens: »Judaei signa petunt, et Graeci sapientiam quaerunt. Nos autem praedicamus Christum crucifixum: Judaeis quidem scandalum, gentibus autem stultitiam: ipsis vero vocatis Judaeis et [Col. 0321B] Graecis, Christum Dei virtutem et Dei sapientiam. Quia quod stultum est Dei, sapientius est hominibus: et quod infirmum est Dei, fortius est hominibus (I Cor. I).« Non tanquam salivam attende, sed attende, quia super barbam decurrunt. Quomodo enim in salivis infirmitas, sic in barba virtus ostenditur. Texit ergo virtutem suam, corpore infirmitatis suae: et quod forinsecus infirmabatur, tanquam saliva apparebat. Intus autem divina virtus, tanquam barba tegebatur.



CAPUT XXII.

»Fugit David in speluncam Odollam, ubi eum omnes fratres ejus, et omnis domus patris ejus visitaverunt et convenerunt ad eum omnes, qui erant in angustia constituti, et oppressi aere alieno, et amaro [Col. 0321C] animo, et factus est eorum princeps.« Quid est quod manente David in spelunca, venerunt ad eum omnes fratres ejus et omnis domus patris ejus, nisi quod Redemptor noster, peracta passione sua ac redemptione humani generis, de plebe Israelitica in Judaea primum Ecclesiam collocavit, de gente in qua carnem assumere dignatus est? Ubi fratres ejus, id est apostoli, et domum patris ejus, id est illi qui ex Synagoga in eum crediderant, venerunt ad illum, et convenerunt ad eum omnes qui erant in angustia constituti et oppressi aere alieno, hoc est quod ipse ad se venire invitans dixit: »Venite ad me, omnes qui laboratis et onerati estis, et ego reficiam vos (Matth. XI).« Caeterum omnes qui se agnoscunt in angustia constitutos vitiorum, nec habent latitudinem [Col. 0321D] charitatis, et oppressi sunt aere alieno, hoc est, censu peccatorum, quem exsolvebant diabolo, quando exhibuerunt membra sua servire iniquitati ad iniquitatem: necesse est ut amaro sint animo, hoc est, ut digne poenitentiam gerant a delictis suis praeteritis, et venient ad David, ad desideratum videlicet nostrum, quatenus fiat eorum princeps, quia ipse est qui constitutus est a Deo judex vivorum et mortuorum. »Deus fortis, Pater futuri saeculi, princeps pacis, cujus regni non erit finis, et dominabitur a mari usque ad mare potestas ejus, potestas aeterna, et regnum ejus alteri non dabitur (Isa. IX).«

»Dixitque Gad propheta ad David: Ne moreris in praesidio: sed vade in terram Juda.« Miro modo hic [Col. 0322A] introducitur Gad propheta, cum in praecedentibus ejus nulla facta fuerit mentio. Sic itaque hic introducitur, sicut Elias propheta in loco ubi dicitur: Et dixit Elias Thesbites de habitatoribus Galaad. Ex ore itaque Domini Gad propheta David dixit, ut non moraretur inter gentes, et in terra polluta, sed in terram Judam rediret, et ibi juxta voluntatem Domini, persecutionem inimicorum ferret.

»Dixitque Doeg Idumaeus ad Saul: Vidi David filium Isai in Noba,« et reliqua. Quantum ad spiritalem intelligentiam pertinet, in Doeg Idumaeo, qui voto se obligaverat, sicut in Hebraeo legitur, prout Judaei tradunt, ut aliquantisper in tabernaculo Domini immoraretur, et orationi vacaret, Judae proditoris persona consistit, per quem ista operatus est [Col. 0322B] Zabulus, ut ejus proditione facta in Christo, postea persecutionem Ecclesia pateretur, et occiderentur quamplurimi discipuli Christi et sacerdotes, et pro nomine ejus persecutiones gravissimas perferrent. His ergo quibus receptus est Christus, tribulationes induxit diabolus et mortem. »Omnes enim,« ut ait Apostolus, »qui in Christo pie volunt vivere, persecutionem patiuntur (II Tim. III).« Et Dominus ait: »Si me persecuti sunt, et vos persequentur (Joan. XV) « Potest enim Doeg, qui interpretatur motus et Idumaeus terrenus, sive sanguineus, quod nomen in praefiguratione futurorum accipiens, eorum videlicet personam significare, qui terrena sapientes atque carnaliter viventes, Christum in suis membris persequuntur.



CAPUT XXIII.

»Porro eo tempore quo fugerat Abiathar, filius Abimelech, ad David, in die illa ephod secum habens descenderat,« etc. Ephod illud erat quod Moyses, jubente Domino, fecerat sicut et rationale, in quo erat doctrina et veritas, in quo etiam consuluit David Dominum, et ait:

»Si tradent me viri Ceilae in manus Saul, et si descendet ipse sicut audivit servus tuus? Et ait Dominus: Descendet.« Ac si diceret: Si hic sterilis, descendet Saul, et tradent te viri Ceilae in manus ejus, eorum voluntatem ei indicabat. Et merito viri Ceilae, sicut qui ingrati beneficiis David exstiterant, cum eos ipse de manibus Philistim eruerit, significabant [Col. 0322D] infidelitatem seu inconstantiam Judaeorum, qui Redemptoris nostri semper pietati ingrati existentes, apud saeculi potestates contra eum insidiando meditantur. Interpretatur autem Ceila, ad fundam jacta, sive excellens sibimet. Et in psalmo scriptum est: »In circuitu impii ambulant (Psal. XI).« Et alibi: »Stultus ut luna mutatur (Eccli. XXVII).« Unde et sequitur de Ziphaeis:

»Porro David erat in deserto Ziph in silva,« etc., usque, »et venerunt Ziphaei ad Saul, dicentes: Ecce David latitat apud nos.« Ziph mons squalidus vel caligans, sive nebulosus, in quo sedit David prope Charmelum, qui in Scripturis Carmelus appellatur. Sic enim appellatur vicus hodie Judaeorum: unde fuit [Col. 0323A] Nabal Carmelius. Sed et unus de posteris Caleb dictus est Ziph. Lege Paralipomenon (I Par. XI). Ergo, ut dictum est superius de viris Ceilae, sic et Ziphaei, qui David prodiderunt Saul, et cum eo mortem ejus meditati sunt, qui interpretantur gemmantes seu florescentes. Significant Judaeos, qui cum in regno terreno germinare appetebant, apud principes suos tractabant de nece Salvatoris: qualiter eum per discipulum suum proditum apprehenderent, et praesidi ad interficiendum traderent (Matth. XXVI). Significant etiam et perfidos quosque, qui dum prospera requirunt, et prosperatur eis praesens saeculum. Unde bene interpretantur florescentes, quando Dominum Christum in membris suis degentem, apud potestates saeculi hujus produnt.



CAPUT XXIV.
[Col. 0323B]

Dehinc sequitur quod in eremo Engaddi cum persequendum David Saul appeteret, ingressus est David in speluncam, et ibi latebat. Sed rex, improvisis exceptus insidiis, in hoc quid innocuo moliebatur inciderat. Scriptum est enim: »Qui fodit foveam proximo suo, ipse incidet in eam (Prov. XXVI).« David autem bona pro malis retribuens, inimicum non occidens, sed pro testimonio facti, oram chlamidis regiae abstulit: cum facilius esset exceptum insidiis adversarium perdere magis, quam fallere. Quid ergo est quod iste fugiens a facie Saul, in spelunca latuit? Quare autem latuit? nisi ut occultaretur et non inveniretur. Quid est contegi spelunca, nisi contegi terra? Qui enim in [Col. 0323C] spelunca est, a terra tegitur, ne videatur. Portabat autem terram Jesus, carnem scilicet quam acceperat de terra: et in ea se occultabat, ne a Judaeis inveniretur Deus. »Si enim cognovissent, nunquam Dominum gloriae crucifixissent (I Cor. VIII).« Quare ergo Dominum gloriae non invenerunt? Quia spelunca se texerat, id est carnis infirmitatem oculis objiciebat: et majestatem divinitatis, corporis in tegmine tanquam speluncae abdito, contegebat. Illi ergo non cognoscentes Deum persecuti sunt hominem: nec mori potuit, nisi in homine: nec crucifigi potuit nisi in homine: quia nec teneri potuit, nisi in homine. Opposuit ergo male quaerentibus terram, servavit male quaerentibus Deum. Fugit ergo secundum carnem in speluncam a facie Saul, quia passus est: usque [Col. 0323D] adeo se occultans Judaeis ut moreretur. Sed quare usque ad mortem voluit esse patiens ut fugeret a facie Saul in speluncam? Etenim spelunca inferior pars terrae potest accipi, et certe quod manifestum et notum est omnibus, corpus ejus in monumento positum est, quod erat excisum in petra. Hoc autem monumentum spelunca erat, quo fugit noster David a facie Saul: tandiu enim persecuti sunt illum Judaei, quoadusque poneretur in speluncam. Sed quid est quod Saul persecutor ad purgandum ventrem speluncam ingreditur? nisi quod Judaei in Christum conceptam mentis malitiam, quasi odorem fetidum emiserunt: et cogitata apud se noxia, factis deterioribus, dum Christum perimunt, ostenderunt. [Col. 0324A] Sed tamen David Saulem occidere noluit, et cum in abdito occultatus antro haberet in potestatem, servare potius quam occidere maluit. Ita et Christus dum esset in spelunca, carni persecutorem populum in potestate habuit, et non occidit. Scriptum enim erat de eis per Prophetam: »Ne occideris eos (Ezech. IX).« Tantum denique David summitatem chlamidis silenter abscidit: ut ostenderet, per prophetiam Christum Judaeos non occidisse, sed eis tantum regni gloriam abstulisse. Chlamidis enim abscisio regni est amputatio. Hoc etiam alio loco idem Saul cum per inobedientiam peccasset ostendit. Nam cum veniam precaretur, et rogaret Samuelem ut reverteretur cum illo ad placandum Deum, et noluisset, atque convertens faciem suam abiret, tenuit [Col. 0324B] Saul penulam vestimenti ejus, et disrupit eam. Et dixit ad eum Samuel: Disrupit Dominus regnum Israel de manu tua hodie, et dabit illud proximo tuo, et dividetur Israel in duos populos. Ergo Israelis personam figuratim gerebat rex iste, quia populus amissurus erat regnum, dum persequitur Christum: sed quia hanc sententiam diffuse superius prout doctores exposuerunt, digessimus, nunc breviter replicabimus. David persecutionem Saulis declinans in spelunca latuit: similiter et Christus Dominus divinitatem suam sub spelunca carnis celans, a Judaeorum cordibus recessit. Saul cum ventrem purgaret, abscissa chlamide dehonestatus est: similiter et populus Judaeorum, postquam nequitiam quam mente conceperunt, in Christum Dominum effuderunt [Col. 0324C] clamantes: »Crucifige, crucifige:« ab indumento fidei et regali dignitate atque sacerdotio exspoliati sunt, et tamen occisi non sunt: sed reservati pro eis, qui de illo populo in fine mundi credituri sunt Christo. Aliter juxta moralem significantiam: quid per Saulem, nisi mali rectores? quid vero per David, nisi boni subditi designantur? Sauli enim ventrem purgare est pravos praepositos conceptam in corde malitiam, usque ad operam miseri odoris extendere, et cogitata apud se noxia, factis exterioribus exsequendo monstrare. Quorum facta, licet sint teterrima, ab humilibus subditis, oris gladio ferienda non sunt, etiam cum recte reprehendenda judicantur. Unde David ferire metuit, quia ipsae subditorum mentes, ab omni se peste obtrectationis [Col. 0324D] abstinentes, praepositorum vitam nullo linguae gladio percutiunt: etiam cum de imperfectione reprehendunt. Qui et si quando propter infirmitatem se abstinere vix possunt, ut extrema quaedam atque exteriora praepositorum mala reprehendant: sed tamen humiliter colloquuntur, quasi oram chlamidis similiter incidunt: qui videlicet, dum praelatae dignitati saltem innoxiae et latenter derogant quasi regis superpositi vestem foedant. Sed tamen ad semetipsos redeunt, seque vehementissime, vel de tenuissima verbi laceratione, reprehendunt. Unde et bene illic scriptum est:

»Post haec David percussit cor suum,« etc. Facta quippe praepositorum oris gladio ferienda non sunt, [Col. 0325A] etiam cum reprehendenda recte judicantur. Si quid vero contra eos vel in minimis lingua labitur, necesse est ut per afflictionem poenitentiae comprimatur, quatenus ad semetipsum redeat. Et cum praepositae potestati detraxerit, contra se judicium ejus qui illi praelatus est, perhorrescat: nam cum in praepositis delinquimus ejus ordinationi, qui eos nobis praetuerit, obviamus. Unde Moyses quoque, cum contra se et Aaron conqueri populum cognovisset, ait: Nos enim quid sumus? (Exod. XVI.) Nec contra nos est murmur vestrum, sed contra Dominum.



CAPUT XXV.

»Erat autem vir quispiam in solitudine Maon, et possessio ejus in Carmelo,« etc. Historia haec mysticum, [Col. 0325B] ut quibusdam videtur, potest habere intellectum. Nabal enim vir durus, et pessimus, et malitiosus, potest tenere figuram populi Judaeorum quorum nonnulli uva fellis atque amaritudinis botro inebriati, »Cervice duri atque incircumcisi cordibus,« ut beatus Stephanus ait: »Semper Spiritui sancto resistentes, durum et carnalem sensum in lege sequentes, stolidi facti sunt«: quibus bene interpretatio nominis Nabal convenit, qui interpretatur demens vel insipiens, ut Abigail ait ad David: Quia nimirum Christum venientem, et per apostolos ab eis refectionem fidei et bonae operationis expetentem, respuerunt, dicentes: »Hunc autem nescimus unde sit. Nos autem discipuli Moysi sumus (Joan. IX).« Abigail vero mulier prudentissima et speciosa typum [Col. 0325C] habuit plebis illius, qui ex Judaeis ad fidem conversi, Deo placere meruerunt. Interpretatur namque, patris mei exsultatio. Unde et Dominus: »Confitebor tibi, Pater coeli et terrae, qui abscondisti haec a sapientibus et prudentibus, et revelasti ea parvulis (Matth. XI)! Et illud: Gaudium erit in coelo super uno peccatore poenitentiam agente (Luc. XV),« et reliqua. Haec saepius in prophetis et in apostolis pro salute populi Judaeorum deprecans David, videlicet Dominus noster, acceptabilem bonorum operum oblationem et piae devotionis obtulit: quam ille post mortem viri sui, qui demens in stultitia sua periit, ascivit in conjugium: et exhibuit sibi sponsam non habentem maculam aut rugam. Quod autem idem Nabal stultus transactis diebus decem, ex quo David [Col. 0325D] exprobratus fuerat mortuus narratur: hoc intelligi datur, quia populus Judaeorum, cui dictum est: »Audi, popule stulte, postquam Dominum a se repulit, decalogum legis transgrediendo, in Evangelio lapsus est, atque in peccato suo mortuus est (Jerem. V).« Sequitur:

»Ait Abigail ad David: Si enim surrexit homo aliquando persequens te,« etc. Pulcherrima comparatione, statum justorum ac reproborum sorte discernit. Horum quippe animas, id est justorum appellat viventes, ut reproborum e contrario spiritali morte praeoccupatas insinuet. Hos fasciculo, illos lapide fundae assimilat. Fasciculus enim constringitur, ut integer maneat et conservetur. Lapis in [Col. 0326A] funda expeditus ponitur, ut abjiciatur: sic etenim, sic in hoc saeculo electi pressuris tribulationum coangustantur, ut his admoniti, arctius ad invicem mutua charitate connectantur, et coadunati ad invicem manu sui Redemptoris in perpetuum conserventur. At vero reprobi, quanto latius in hac vita voluptatibus propriis, velut liberi dimittuntur: tanto longius in futuro a divinae visionis gloria projiciuntur, ut de eis merito dicatur: et quidem ipsi de manu tua expulsi sunt. Mire autem omnipotentem providentiam describit superni pectoris, cum dicit: Animam viri sancti quasi in fasciculo viventium apud Deum esse custoditam. Sicut enim facillimum est cuilibet fasciculum herbae, vel feni sua manu retentum conservare: ita virtus Domini et Salvatoris [Col. 0326B] nostri, omnes per orbem electos, ab initio usque ad finem saeculi, ne quis ex eis ulla ratione pereat, sine labore conservat. Juxta quod ipse in Evangelio, sub figura ovium, de eis loquens: »Et sequuntur me, inquit, et ego vitam aeternam do eis, et non peribunt in aeternum. Non rapiet eas quisquam de manu mea (Joan. X).« Sicut fasciculus unus, quibuslibet vinculis alligatur: ita omnis sanctorum coetus, una eademque fide, spe et charitate ad invicem constringitur, uno divinae protectionis munimine circumdatur. Patet sane sensus: quia anima David a persequentibus licet hostibus custodita semper fuit in sorte viventium. Porro inimici ejus insistentibus sibi adversitatibus, sicut lapis funda circumactus, sic instabili motu perturbandi, et suis [Col. 0326C] essent expellendi de finibus, vel etiam ab humanis rebus auferendi. Moraliter vero quid nobis Abigail renuntiationis suae dispensatione innuit, nisi quod iracundos melius corrigimus, si in ipsa irae suae commotione declinamus? Perturbati quippe quid audiant, ignorant: sed ad se reducti, tanto libentius exsultationis verba recipiunt, quanto se tranquillius tolerati erubescunt. Menti autem furore ebriae, omne rectum quod dicitur, perversum videtur. Unde et recte Nabal ebrio, culpam suam Abigail laudabiliter tacuit, quam digesto vino laudabiliter dixit. Idcirco enim malum quod fecerat cognoscere potuit, quia hoc ebrius non audivit. Porro juxta historiam quod ait Abigail ad David:

»Cum ergo fecerit tibi Dominus domino meo omnia [Col. 0326D] quae locutus est bona de te, et constituerit te ducem super Israel, non erit tibi hoc in singultum et in scrupulum cordis.« Ita intelligitur: non erit tibi hoc in singultum, id est ut modo effundas sanguinem Nabal, et propter hoc flendum tibi sit, et poenitendum.

»Saul autem dedit Michol filiam suam uxorem David, Palthi filio Lais, qui erat de Gallim.« Ut Hebraei tradunt, non cognovit eam Phalti: quoniam si cognovisset, nunquam David sibi eam postea sociasset, quia in lege penitus hujuscemodi prohibetur coitus: Phalti, inquit, de Gallim, id est inundatione: Inundatio lex intelligitur. Legis enim doctor erat de Baurim, id est de electis. Quando enim a Saule Michol [Col. 0327A] ei datur, Phalti evadens interpretatur: quando vero ipsi aufertur, Phaltihel, id est evadens a Deo dicitur: videlicet quia custodivit eum ne tangeret eam, ne fieret transgressor legis. Unde licet in sequentibus legatur, quod ibat Phalti, cum reduceretur ipsa ad David, plorans: postea tamen, inquiunt, prae gaudio, eo quod liberasset eum Deus ne tangeret eam, exsultavit. Quod quia assertio Judaeorum videtur, non in omnibus approbamus eam, sed judicio lectoris relinquimus.



CAPUT XXVI.

»Venerunt Ziphaei ad Saul dicentes: Ecce David latet apud nos.« Sed quid significent, abunde superius dictum est. Nam iter demonstratum est, quando idem David fugiens a facie Saul, ingressus [Col. 0327B] est in castra regis, cum dormientem invenisset, non percussit, non occidit, sed solam lanceam, quae erat ad caput ejus et scyphum sustulit dormientibus cunctis.

»Egressus de castris transivit in cacumen montis.« Quid ergo est hoc? Sequebantur namque Christum Judaei, sed persequendo dormiebant: quia non vigilabant corde: duritia enim cordis obdormitio est. Dormiunt in vita veteri, non evigilant in nova. Venit Christus, non eos occidit, sed tulit ab eis scyphum aquae, id est gratiam legis. Tulit sceptrum regale, regni scilicet potestatem, quam pro magno habebant, et unde se protegebant temporaliter, et quam adversus Deum per incredulitatem gerebant. Deinde ingressus victor David noster, in castris [Col. 0327C] eorum. Et regressus transcendit in altitudinem montis coelorum.



CAPUT XXVII.

»Et ascendit David et viri ejus, et agebant praedas de Gessuri, et de Gezri, et de Amalechitis. Hi enim pagi habitabantur in terra antiquitus.« Hi non erant sub potestate Achis. Habitati in terra dicuntur antiquitus, quia quieti et securi habitati fuerant, et nullius hostis depredationes perpessi.



CAPP. XXVIII, XXIX et XXX.

»Interea fugiens David, dum pergeret cum Achis rege Philisthinorum in praelium adversus Israel, insurgentes Amalechitae irruerunt in Siceleg. Et succendentes eam, captivaverunt omnia quae erant [Col. 0327D] David et puerorum ejus. Reversus ergo David ad persequendos Amalechitas invenit Aegyptium puerum lassescentem, quem Amalechitae aegrotum in itinere reliquerant. Hunc autem David inventum cibo refecit, ducemque sui itineris fecit. Sicque Amalechitas persequitur epulantesque reperit, et funditus exstinxit.« Amalechitae quippe populus lambens vocantur, quibus mentes saecularium designantur, quae terrena cuncta ambiendo quasi lambunt, dum solis temporalibus delectantur. Quasi enim populus lambens praedam fecit, dum terrena diligentes, lucra de alienis damnis exaggerant. Sed quid est quod Aegyptius Amalechitae puer in itinere assatur? nisi quod amator praesentis saeculi, peccati [Col. 0328A] sui nigredine opertus, saepe ab eodem saeculo infirmus despectusque relinquitur, ut cum eo nequaquam currere valeat, sed fractus adversitate torpescat. Sed hunc David invenit, quia Redemptor noster veraciter manu fortis nonnunquam quos despectos a mundi gloria reperit, suo amore convertit, cibo pascit, quia verbi scientia reficit: ducem itineris eligit, quia suum etiam praedicatorem facit. Et quia Amalechitas sequi non valuit, dux David efficitur: quia is quem indignum mundus deseruit, non solum conversus in sua Deum mente recipit, sed praedicando hunc etiam usque ad aliena corda perducit. Quo videlicet duce David Amalechitam convivantem invenit et exstinguit: quia ipsis Christum praedicantibus, mundi laetitiam destruit, eorum scilicet quos [Col. 0328B] comites habere despexit. Ducenti illi viri qui ad torrentem lassi cum sarcinis sunt relicti, significant quosdam infirmos Ecclesiae, qui cum caeteris spiritalibus viris, in via Dei currere nequeunt: sed veram fidem retinendo, atque per activam vitam opus bonum servando, a clementissimo David, hoc est Christo Domino, beatitudinis praemium cum reliquis perfectis praecipiunt.

»Samuel mortuus est, flevitque eum omnis Israel, et sepelierunt eum in Rama urbe sua.« Superius namque dicitur sepultus fuisse in domo sua in Rama. In domo sua, in familia videlicet et cognatione sua. Quod enim hic mortuus iterum dicitur, ut Hebraei volunt, resuscitationis suae causa repetitur, ut et damnatio Saulis, qui peccatis mortuus erat, et [Col. 0328C] relicto Deo contra legem pythonem consulebat, justa esse manifestaretur. Sequitur:

»Post mortem autem Samuelis, congregati Philistim contra Israel, consuluntque Dominum et non respondit ei, neque per somnia, neque per sacerdotes.« Hebraeus habet, neque per doctrinam neque per prophetas. Respondebat Dominus per somnia, sicut Hebraei asserunt, eoque jejunando et orando poscebant oraculum sibi fieri divinum, et Deus illis per somnia revelabat ea quae futura erant: quod in hoc loco minime Saul fecisse legitur. Per doctrinam, per ephod scilicet, quod sacerdos in pectore portabat. Neque per et prophetas, quia illis consulentibus, dominus nequaquam respondebat. Hi prophetae dicuntur fuisse discipuli Samuelis, quibus [Col. 0328D] prophetantibus junxit se Saul et prophetavit.

»Quaesivit autem Saul pythonissam, quae suscitaret illi Samuelem: statimque suscitatus, ait ad eum: Quare inquietasti me ut suscitarer, etc.« Quaeritur secundum historiam utrum pythonissa ipsum prophetam de inferno evocaverit, an aliquam imaginariam illusionem fallacia daemonum factam Sauli exhibuerit. De qua quaestione, beatae memoriae Augustinus episcopus Simpliciano Mediolanensi episcopo ita scribit: Inquiris, inquam, utrum potuerit malignus spiritus excitare animam justi, et tanquam de abditis mortuorum receptaculis revocare, et ut videretur et loqueretur cum Saul. Nonne majus mirandum sit, quod satanas ipsum Dominum assumpsit, [Col. 0329A] et constituit super pinnam templi? Quolibet enim modo fecerit, factum est: ita ut Samuel excitaretur, similiter latet. Nisi forte quis dixerit faciliorem diabolo fuisse licentiam ad Dominum vivum, unde voluit assumendum, et ubi voluit constituendum, quam ad Samuelis defuncti spiritum e suis sedibus excitatum. Quod si illud in Evangelio nos ideo non conturbat, quia Deus voluit atque permisit, nulla diminutione suae potestatis et divinitatis id fieri: sicut ab ipsis Judaeis (quanquam perversis atque immundis et facta diaboli faventibus) et teneri se et vinciri, et illudi et crucifigi atque interfici passus est. Et non est absurdum credere ex aliqua dispensatione divinae voluntatis permissum fuisse ut non invitus nec damnante magica potentia, sed volens [Col. 0329B] atque obtemperans occulta dispensatione Dei, quae pythonissam illam Saulemque latebant, spiritus proferret sancti Samuelis, seque ostenderet aspectibus regis divina sententia perituri. Quanquam in hoc facto potest adesse alius facilior intellectus, ut non vere spiritum Samuelis excitatum a requie sua credamus, sed aliquod phantasma et imaginariam illusionem diaboli machinationibus factam, quam propterea Scriptura nomine Samuelis appellat, quia solent imagines earum rerum nominibus appellari, quarum imagines sunt. Sicut omnia quae pinguntur atque finguntur, earum rerum quarum imagines sunt, nominibus appellantur. Sicut hominis pictura cum cernitur, proprium quodque nomen incunctanter adhibetur. Et dicitur, ille Cicero est, ille Sallustius, [Col. 0329C] ille Achilles, iste Hector, hoc flumen Simois, illa Roma: cum aliud nihil sunt, quam pictae imagines. Unde et Cherubim cum sint coelestes virtutes, ficti tamen ex metallo, quo imperavit Deus poni super arcam testamenti, magnae rei significandae gratia, non aliud quam Cherubim, illa quoque figmenta, vocabantur. Iterumque dum quisque videt somnium, non dicit: vidi imaginem Augustini, sed vidi Augustinum, cum eo tempore quo aliquid tale aliquis vidit ignoraret hoc Augustinus. Usque adeo manifestum est non ipsos homines, sed imagines eorum videri. Et Pharao spicas se dixit vidisse in somniis et boves, non spicarum aut boum imagines (Gen. XLI). Si igitur constat liquido, nominibus earum rerum quarum imagines sunt easdem imagines appellari, non mirum est quod [Col. 0329D] Scriptura dicit Samuelem visum: etiam si forte imago Samuelis apparuit per ficta machinamenta, ejus qui transfigurans se velut angelum lucis, et ministros suos subornat velut ministros justitiae. Jam vero si illud, inquit, vos movet, quomodo a maligno spiritu Sauli praedicta sunt potest et illud mirum videri, quomodo daemones agnoverunt Christum quem Judaei non agnoscebant. Cum enim vult Deus etiam infirmos spiritus aliqua vera cognoscere, temporalia duntaxat, ad istam mortalitatem pertinentia, facile est et non incongruum, ut omnipotens et justus ad eorum poenam quibus ista praedicantur, (ut malum quod eis imminet, antequam veniat, praenoscendo patiantur) occulto apparatu mysteriorum suorum, etiam [Col. 0330A] spiritibus talibus aliquid divinationis impertiat, et quod audiunt ab angelis, praenuntient hominibus. Tantum autem audiunt, quantum omnium Dominus atque moderator jubet vel sinit. Unde etiam pythonissa in Actibus apostolorum (cap. XVI) attestante Paulo apostolo, et evangelista conatur esse. Miscent tamen isti fallacias, et verum quod nosse potuerunt, non docendi magis, quam decipiendi fine pronuntiant: et forte hoc est quod cum illa imago Samuelis Saulem praedicaret moriturum, dixit etiam secum esse futurum. Quod utique falsum est. Magno quippe intervallo post mortem separari bonos in Evangelio legimus (Luc. XVI): cum inter superbum illum divitem cum jam apud inferos tormenta pateretur, et illum qui ad ejus januam ulcerosus jacebat, jam in [Col. 0330B] requiem constitutum, magnum chaos interjectum esse testatur. Aut si propterea Samuel ei dixit, mecum eris, ut non ad qualitatem felicitatis, sed ad parem conditionem mortis referatur: quod uterque homo fuerit et uterque mori potuerit, jamque mortuum, mortem vivo praenuntiabat. Secundum utrumque igitur intellectum habere exitum haec lectio potest, qui non sit contra fidem. Nisi forte profundiori inquisitione inveniatur ad liquidum, vel posse vel non posse, animam humanam, cum ex hac vita migraverit, magicis carminibus evocari, et vivorum apparere conspectibus, etiam corporis lineamenta gestantem, ut non solum videri valeat, sed etiam agnosci, et si potest, utrum etiam justi anima non quidem cogatur magicis sacris, sed dignetur ostendi, [Col. 0330C] occultioribus mysteriis summae legis obtemperans: ut si fieri non posse claruerit, ut non uterque sensus hujus Scripturae tractatione admittatur, sed illo excluso, imaginaria similitudo Samuelis, diabolico ritu facta intelligatur. Sed quoniam sive illud fieri possit, sive non possit, tamen fallacia Satanae atque imaginum simulandarum callida operatio, decipiendis sensibus humanis multiformis invigilat. Tacendum nunc quidem ne inquisitionibus diligentioribus praescribamus, sed potius existimemus tale aliquid factum maligno spiritu pythonissae illius ministerio, quam diu nobis aliquid amplius excogitare, atque explicare non datur. Haec sunt quae tunc de pythonissa et Samuele scripsit beatissimus Augustinus. Sed quia hoc genus magicae phantasiae crebro in hoc libro legitur, dicendum est [Col. 0330D] unde nomen acceperit: nonnulli enim ab Apolline Pythio repertum atque ab ejus cognomine sic dicunt esse vocatum. Sed et Hebraeum nomen, inquiunt, congruit: Pythona abissi (sic) dicunt, unde et pythonissam et pythones legendum putant. Quod et nos diligenter investigantes sic in antiquis, imo et modernis voluminibus scriptum reperimus. Alii vero a serpente, qui python dictus est, de cujus pelle divinabant, dictum asserunt, unde et pythonissam et pythones legunt. Quod nos arbitrio prudentis lectoris derelinquimus, quid magis eligere placuerit. Haec enim sententia juxta historiam superiori sententiae postposita est. Quod nos ideo facimus, ut totum [Col. 0331A] de Saule et pythonissa pariter negotium comprehendamus.



CAPUT XXXI.

»Igitur exorto proelio, percusserunt Philisthiim Israel plaga magna, corrueruntque in proelio Saul et Jonathas,« etc., usquequo ait, »et armiger ejus ipse corruit super gladium suum, et mortuus est cum eo.« Armigerum istum Hebraei Doeg Idumaeum dicunt fuisse, qui cernens Saul mortuum, seipsum ob metum David interemit.

»Mortuus est Saul et tres filii ejus et armiger illius et universi viri ejus.« Viri isti, pueri domestici [Col. 0332A] ejus intelligendi sunt. Hi tres filii Saul cum eo interfecti sunt, Jonathas, Abinadab, qui et Jesui et Melchisua. Isboseth autem domi erat, qui anno quo Saul rex constitutus est, natus fuisse dicitur, qui etiam quadraginta annorum fuisse legitur dicitur, qui etiam quadraginta annorum fuisse legitur cum regnare coepisset. Unde colligitur Saul quadraginta annis regnasse. Quaerendum cur alibi legatur Jesui, et alibi Abinadab: Jesui enim interpretatur aequalis. Aequalis ideo dicitur, quia aequalis meriti fuisse cum patre filii memorantur. Abinadab interpretatur pater meus sponte. Sponte etenim sua pater ejus Saul male agendo acquisivit, ut taliter una cum filiis perimeretur.



IN LIBRUM SECUNDUM.
[Col. 0331]


PRAEFATIO.
[Col. 0331B]

Verum, quoniam favente divina gratia, quanquam fortassis indocte, primum librum hujus historiae digessimus, et quasi unionem spiritalis intelligentiae quodammodo in conchulis maris, hujus videlicet voluminis latitantem, velut alta pelagi, lintre nostrae investigationis, immergendo, ad lucem produximus. In quo quidem evidentissime, utpote praelibavimus, immutatio sacerdotii Judaeorum, ac repulsio Synagogae in verum Christi sacerdotium, et collectio sanctae Ecclesiae ex gentibus, aliaque plurima sacramenta quae sub allegoriarum figuris contineri probavimus. Nunc ipso inspirante, in quo sunt omnes thesauri sapientiae et scientiae reconditi, secundum librum praefatae historiae aggredimur, et limpida [Col. 0331C] Christi Ecclesiaeque pandere sacramenta conabimur. Et si ex tanta profunditate aurum producere ad lucem non possumus optimum, aut carbunculum ex Phison fluvio non quimus abstrahere, lapidem magnificum, saltem quoque margaritum fulgens possimus exhaurire de gurgite. Aut si etiam ex gemmis renitentibus non valemus optimam fabricare coronam, quodammodo ex floribus amoenitatis divinarum Scripturarum tentabimus componere serta, ne ex paupertate ingenii ingratus videar a Domino, sed potius sua clementia, dum cernit studium, adaugeat vires in pondere, ne fractus inveniar pressusque mole tantae magnitudinis. Nam sequitur:



CAPUT PRIMUM.

[Col. 0331D] »Factum est autem postquam mortuus est Saul, ut David reverteretur a caede Amalec, et maneret in Siceleg duos dies. In die autem tertio, apparuit homo Amalechites, veniens de castris Saul,« et reliqua. Homo iste qui ad David veniens, mortem Saulis nuntiaverat, qui etiam mentiens, Saul interfecisse se dixerat: praesertim cum superius legatur irruisse Saul super gladium suum, et mortuus esse, ipse et armiger ejus, in monte Gelboe. Qui propterea a David interfici jussus est, eo quod dixerit se interfecisse, et non timuisse mittere [Col. 0332B] manum suam in Christum Domini, qui et Amalechites dictus est. Hebraei, prout in quodam volumine legi, filium Doeg Idumaei tradunt fuisse. Amalechites enim et Idumaeus unum sunt, sicut reperi, quia filius primogenitus Esau qui et Edom, Eliphax fuit, et hujus filius Amalec exstitit. Unde diadema et armilla quae David detulit, a patre Doeg commendata filio fuisse, nonnulli Hebraeorum perhibent. Unde, inquiunt, non esse credendum ut Saul eam in praelium detulisset, sed Doeg amico suo commendaverat, a quo ipse acceperat. At vero, si cui credibile videtur, quod Saul in proelium detulisset, et a capite ejus, eo mortuo, et a brachiis abstulisset, et David causa adulationis et gratiae detulisset, non refragamus ac inhibemus, sed potius suo arbitrio [Col. 0332C] derelinquimus. Sed altiori intellectu reputamus quod est quod ille Amalechites, qui se finxit coram David Saul regem interfecisse, ab eo ultionis poenam multatus accepit, nisi quod omnis qui proximo suo machinatur malum, vel de ejus gaudet interitu, justae retributionis poenam a superno judice recipiet? Juxta illud quod scriptum est: »Omnis enim qui fodit foveam incidet in illam (Prov. XXVI; Eccli. X). Et qui percusserit gladio, gladio peribit (Matth. VI).« Et iterum: »Os quod mentitur occidit animam (Sap. I).« His expletis, sequitur historia quid David egerit. Ait enim:

»Planxit autem David planctum hujuscemodi super Saul et super Jonatham filium ejus. Et praecepit ut docerent filios Juda carmen, sicut scriptum est [Col. 0332D] in libro justorum,« etc. In Hebraeo et in veris exemplaribus non habetur carmen, sed arcum, quod nostris doctoribus item melius videtur. Nam quod scriptum est, quoniam plangebat interfectos Saul et Jonatham »et praecepit ut docerent filios Juda arcum,« hoc ideo fecit quia Philisthaeos sagittariis abundare jam noverat. Aliter: »Praecepit David ut docerent filios Juda arcum,« hoc est ut reges Juda docerent fortitudinem, scilicet ut fortes et intenti essent in timore Domini, et in praeceptis Dei: ne per inobedientiam, a fortitudine et timore Domini [Col. 0333A] sicut Saul recederent: et eo modo quo ille perierat, perirent, et unde Saul maxime horum ictibus perierat, eamdem bellandi artem, et sui milites ad revincendos eos, discerent. Quod vero sequitur »sicut scriptum est in libro justorum,« ipsum librum hodie nusquam, neque apud ipsos Hebraeos inveniri posse, asseverant: sicut nec librum bellorum Domini, cujus in libro Numerorum mentio est, neque carmina Salomonis, neque disputationes ejus sapientissimas de lignorum natura, herbarumque omnium, totorumque jumentorum, volucrum, reptilium, et piscium. Vel quod in libro Verborum dicitur. Reliqua vero operum Salomonis priorum et novissimorum, scripta sunt in verbis Nathan prophetae, et in libris Ahiae Silonitis, in visione quoque Jaddo videntis [Col. 0333B] contra Jeroboam filium Nabat, et multa hujusmodi volumina, quae Scriptura quidem fuisse probat, sed hodie constat non esse. Vastata namque a Chaldaeis Judaea, etiam bibliotheca quae est antiquitus congregata, inter alias provinciae opes, hostili igne consumpta est, ex qua pauci qui nunc in sancta Scriptura continentur libri, postmodum Ezrae pontificis et prophetae sunt industria restaurati. Unde scriptum est de eo: »Ascendit Ezras de Babylone, et ipse scriba velox in lege Moysi (I Esdr. VII).« Velox videlicet, quia promptiores litterarum figuras, quam eatenus Hebraei habebant, reperit. Et in epistola regis Persarum legitur: »Artaxerxes rex regum Ezrae sacerdoti, scribae legis Dei coeli doctissimo salutem.« Sunt tamen qui dicunt, hunc librum justorum intelligi [Col. 0333C] debere ipsum librum Regum, ubi continentur prophetae justi, Samuel videlicet, Gad et Nathan, in quo scriptum est, qualiter Saul recedens a timore Dei per inobedientiam suam periit.

»Inclyti tui, Israel, super montes tuos interfecti sunt.« In Hebraeo habetur, »super excelsa tua,« et est sensus: O Saul, super excelsa tua, gloriosi Israel interfecti sunt: quia in peccato inobedientiae tuae, una tecum perierunt. Inobedientia namque pro idolis, id est excelsis, reputata est, sicut est illud in libro Samuelis: »Melior est enim obedientia quam victimae: et auscultare magis, quam offerre adipem arietum (I Reg. XV).« Quoniam quasi peccatum ariolandi est repugnare, et quasi scelus idololatriae, nolle acquiescere. Sed quod ait:

[Col. 0333D] »Nolite annuntiare in Geth, neque annuntietis in compitis Ascalonis,« etc., obstupescens propheta ingemit subitaneum casum principum populi sui, et prohibet ne ullus lactetur in tali casu, neque fama hoc divulget in civitates inimicorum. Geth enim et Ascalon, urbes sunt Allophylorum. Hactenus historiam, nunc quid allegorice significet, subjungamus. Ait namque: »Et praecepit David ut docerent filios Juda,« et reliqua. Filii Juda intelliguntur fideles in Ecclesia, Christum Dominum confitentes: de quibus verus David, id est manu fortis Dominus, praecepit, ut arcu divinae intelligentiae sint muniti: ne aut ignorantiae caecitate decepti, in impietate ruant, aut certe ignavi ac dissoluti in conspectu hostium suorum, [Col. 0334A] hoc est immundorum spirituum per quodlibet vitium decepti, succumbant: et in perpetuo in mortem animae irreparabiliter cadant. »Nolite annuntiare in Geth,« etc. Geth, quae interpretatur torcular, significat terrenam Hierusalem civitatem, quae occidit prophetas, et lapidavit eos qui ad ipsam missi fuerant (Matth. XXIII). Cujus civibus, id est Judaeis incredulis, mors Domini atque sanctorum apostolorum in derisum fuit: et ob hoc praecipitur a vero David, Christo videlicet Domino, ut passio ejus per evangelicos praedicatores, eis minime debeat annuntiari: qui insultatores crucis Christi maluerunt esse quam veneratores. Sequitur:

»Et ait David: Montes Gelboe, nec ros, nec pluvia veniat super vos,« et reliqua. Propter casum [Col. 0334B] fortium, et ruinam populi sui, quasi indignans loquitur ad ipsum locum interfectionis, abominans factum quod in eo fuerat gestum, sicut cuidam videtur, tamen non sine mysterio praesagandi, sicut paulo post ostendetur, beato papa Gregorio propalante.

»Sagitta Jonathae nunquam abiit retrorsum, et gladius Saul non est reversus inanis.« Hoc vult insinuare, quod Jonathas et Saul temporibus suis bellicosissimi et fortissimi fuerint in praeliis.

»Saul et Jonathas amabiles et decori in vita sua, in morte quoque non sunt divisi. Aquilis velociores, leonibus fortiores.« Laudat decorem formae, laudat et constantiam animi: adjungens per hyperbolem tropum, similitudinem aquilae atque leonis.

[Col. 0334C] »Filiae Israel, super Saul flete, qui vestiebat vos coccino in deliciis, qui praebebat ornamenta aurea cultui vestro.« Videlicet et de praedis hostium quas agebat.

»Quomodo ceciderunt fortes in praelio?« Subauditur in peccato suo. »Jonathas et Saul, in excelsis tuis occisus es,« sicut superius diximus. Ideo, o Saul et Jonathan, »in excelsis tuis,« hoc est in peccato inobedientiae tuae occisus, subauditur es. Ecce historiam. Caeterum spiritualiter quid est, quod David qui retribuentibus mala non reddidit, cum Saul et Jonathan bello occumberent, Gelboe montibus maledicit, dicens: »Montes Gelboe, inquit, nec ros, nec pluvia, veniant super vos. Neque sint agri primitiarum quia ibi abjectus est clypeus fortium, clypeus [Col. 0334D] Saul, quasi non esset unctus oleo.« Quid ergo montes Gelboe, Saul moriente, deliquerunt, quatenus in eis nec ros nec pluvia caderet, et ab omni eos viriditatis germine, sententiae sermo, siccaret? Sed quia Gelboe interpretatur decursus, per Saul autem unctum et mortuum, mors nostri Mediatoris exprimitur, non immerito per Gelboe montes, superba Judaeorum corda signantur, quae dum in hujus mundi desideriis defluunt in Christi, id est uncti, se morte miscuerunt. Et quia in eis unctus rex corporaliter moritur, ipsi ab omni gratiae rore siccantur. De quibus et bene dicitur: »Agri primitiarum esse non possunt.« Superbae quippe Hebraeorum mentes, primitivos fructus non ferunt, quia in Redemptoris adventu, [Col. 0335A] ex parte maxima, in perfidia remanentes, primordia fidei sequi noluerunt. Sancta namque Ecclesia in primitiis suis, multitudine gentium fecundata, vix in mundi fine, Judaeos quos invenerit suscipit, et extrema colligens, eos quasi pro reliquiis fruges ponit. De quibus nimirum reliquiis Isaias dicit: »Si fuerit numerus filiorum Israel quasi arena maris, reliquiae salvae fient (Isa. X; Rom. IX).« Possunt namque idcirco Gelboe montes ore prophetae maledici, ut dum fructus exarescente terra moritur, possessores terrae, sterilitatis damno feriantur, quatenus ipsi maledictionis sententiam acciperent, qui apud se mortem regis suscipere, iniquitate sua exigente, meruissent. Aliter vero David in persona sanctorum deplorat quosdam de Ecclesia, qui per superbiam [Col. 0335B] ruentes, atque cum labentibus, vitae praesentis stadium decurrentes, ab spiritali luce seclusi, lubricati, id est excaecati sunt: qui repugnantes daemonibus, labuntur in saeculo: quod est lubricum (Gelboe enim montes, lubrici interpretantur, secundum hanc intelligentiam), et spem recuperationis suae omittentes, proprio mucrone, desperatione videlicet perniciosa evadendi hostem antiquum, semetipsos interficiunt: sicut Saul irruens super gladium suum mortuus est. Cujus rei Philisthaei, hoc est maligni spiritus, de interfectis spolia virtutum auferentes, propriae fortitudini ascribunt victoriam, quae justa permissione Dei, in talibus evenit. Sed David noster, in membris, hoc est in electis et sanctis viris, corruentium casum gemit: nec laetatur in perditione [Col. 0335C] morientium, sed contradicit, ut urbibus Allophylorum, talis fama praedicetur, hoc est praecipit fidelibus, ut caute se custodiant, et scuto fidei undique se muniant, induti lorica justitiae, habentes galeam salutis, et gladium spiritus, hoc est verbum Dei, adversariis suis resistant, ne forte ulterius ignominiose superati, gaudium inimicis suis faciant.



CAPUT II.

»Ascendit ergo David et duae uxores ejus Achinoam Jezraelites, et Abigail uxor Nabal Carmeli, sed et viros qui erant cum eo, duxit David singulos cum domo sua et manserunt in oppidis Hebron.« Ascensus iste David cum duabus uxoribus suis in Hebron significat convocationes duarum plebium [Col. 0335D] in Ecclesiam catholicam. Hebron enim interpretatur conjugium, et bene sola sancta Ecclesia conjugium nominatur. Sola et una est sponsa videlicet coelestis regis, de qua in Canticis canticorum dicitur: »Sexaginta sunt reginae, et octoginta concubinae, et adolescentularum quarum non est numerus.« Una est columba mea, perfecta mea, una est matris suae, electa genitrici suae. Illuc duxit David singulos viros cum domo sua: quia unusquisque fidelium, in illam societatem per praedicationem Evangelii, convocatur. »Non est ibi distinctio Judaei, et Graeci, barbari et Scythae, servi et liberi, sed omnia et in omnibus Christus.«

»Veneruntque viri Juda et unxerunt ibi David, [Col. 0336A] ut regnaret super domum Juda.« Ungunt viri Juda David in regem, ut regnet super domum Juda, quia superbis ac contemptoribus spernentibusque gratiam Dei abolitis, electi quique bona fama sacrae praedicationis, et virtutum studio, rite confitentur Christum esse regem in universo populo. Ac ipsum esse, cui »omnis potestas a Patre data est in coelo et in terra, ut in nomine Jesu omne genu flectatur, coelestium, terrestrium et infernorum (Philip. II).« Aliter: Post mortem Saulis ungitur David, et regnat, transfertque arcam Testamenti in civitatem suam: sicut in sequentibus legitur, de qua in suo loco dicturi sumus. Simili quoque modo post abolitionem regni Judaeorum, et sacerdotii cessationem, verus David, id est Christus in Ecclesia sua, quam [Col. 0336B] ex gentibus elegit, regnum accepit: et arcam Testamenti, hoc est sacram Scripturam, in Ecclesiam, quae ejus est domus, transtulit.

»Et nuntiatum est David quod viri Jabes Galaad sepelissent Saul,« et reliqua. Hoc plenius in Paralipomenon libro quomodo gestum sit narratur. »Cum audissent, inquit, viri Jabes Galaad, omnia scilicet quae Philisthiim fecerant super Saul, consurrexerunt singuli virorum fortium, et tulerunt cadavera Saul et filiorum ejus, attuleruntque ea in Jabes, et sepelierunt ossa eorum subter quercum quae erat in Jabes, et jejunaverunt septem diebus (I Paral. IV).« Mortuus est ergo Saul propter iniquitates suas eo quod praevaricatus sit mandatum Domini quod praeceperat, et non custodierit illud: sed insuper etiam pythonissam [Col. 0336C] consuluerit, nec speraverat in Domino: propter quod et interfecit eum, et transtulit regnum ejus ad David filium Isai. Quid est quod viris Jabes Galaad David gratia refert, eo quod sepelierunt ossa Saul et filiorum ejus? nisi quod Redemptori nostro multum placet, quando quis prava opera malorum qui in peccatis suis mortui sunt, oblivioni damnando tradit, nec ea actione imitatur, quae scit Deo displicuisse; sed magis ea elegit facienda, quae recordatur Dominum in mandatis dedisse.

»Abner autem filius Ner princeps exercitus Saul, tulit Isboseth filium Saul, et circumduxit eum per castra, regemque constituit super Galaad, et super Gessuri, et super Jezrael, et super Ephraim, et super Benjamin, et super Israel universum.« [Col. 0336D] In Hebraeo habetur, »transduxit eum in Manaim,« quae interpretatur castra. Transduxit eum, intelligendum est, ultra Jordanem: et in Manaim regem eum constituisse, super Galaad, et super Gessuri. Hebraeis Assuri, id est super tribum Aser.

»Sola autem domus Juda sequebatur David.« Quid autem est quod filius Saul Isboseth, qui interpretatur vir confusionis: Abner auxiliante, qui interpretatur patris lucerna, rex constituitur super Israel universum: et domus Juda sola sequebatur David? nisi quod solis credentibus, et vere Deum confitentibus, ex priori populo, David nostrum Dominum videlicet et Salvatorem sequentibus, in caeteris adhuc error confusionis regnat, diabolo instigante, [Col. 0337A] qui saepe se transfigurat in angelum lucis.

»Et fuit numerus dierum quos commoratus est David, imperans in Hebron super domus Juda, septem annorum et sex mensium.« Et bene David septem annis et sex mensibus regnavit in Hebron quae interpretatur conjugium, ut supra diximus, aut visio sempiterna: quia Salvator noster in Ecclesia catholica, quae et sponsa ejus est, per omne tempus istius vitae, quod senario dierum numero decurrit, regnat: secundum illud, »Ecce ego, inquit, vobiscum sum omnibus diebus usque ad consummationem saeculi (Matth. XXVIII),« et post expletionem senarii numeri, hoc est perfectionem boni operis, omnes electos suos ad sabbatum verum, id est ad requiem sempiternam, perducet, ubi et perfruentur Dei visione [Col. 0337B] perpetua. Est autem Hebron civitas in tribu Juda, quae quondam vocabatur Arbae, licet male in Graecis codicibus habetur Arboe. Corrupte igitur in nostris codicibus Arboe scribitur, cum in Hebraeis legatur Arbae, id est quatuor, ex eo quod ibi tres patriarchae, Abraham, Isaac, et Jacob sepulti sunt, et Adam magnus, ut in Genesi libro scriptum est. Licet eum quidam conditum in loco Calvariae suspicentur, quod falsum est. Haec est autem eadem Hebron olim metropolis Philisthinorum, et habitaculum gigantum, regnumque postea David in tribu Juda, civitas sacerdotalis, et fugitivorum. Distat ad meridianam plagam ab Elia millibus circiter viginti duobus, ubi et quercus Abraham, quae et Mambre, usque ad Constantii regis imperium monstrabatur, et mausolaeum [Col. 0337C] ejus in praesentiarum cernitur. Cumque a nostris ibidem Ecclesia jam exstructa sit, in circuitu a cunctis gentibus, Therebinthi locus superstitione colitur, eo quod sub ea Abraham angelos quondam hospitio susceperit. Haec ergo primum Arbae, postea Hebron ab uno filiorum Caleb sortita vocabulum est. Lege Verba dierum. Condita est autem ante septem annos, quam Tamnes urbs Aegypti conderetur.

»Egressus est Abner filius Ner, et pueri Joseph filii Saul, de castris in Gabaon. Porro Joab filius Sarviae, et pueri David egressi sunt, et occurrerunt eis juxta piscinam Gabaon. Et cum in unum convenissent, e regione sederunt: hi ex una parte piscinae, et illi ex altera. Dixitque Abner ad [Col. 0337D] Joab: Surgant pueri, et ludant coram nobis. Et respondit Joab: Surgant. Surrexerunt ergo, et transierunt numero duodecim de Benjamin, ex parte Isboseth filii Saul: et duodecim de pueris David. Apprehensoque unusquisque capite comparis sui, defixit gladium in latus contrarii, et ceciderunt simul. Vocatumque est nomen loci illius, ager robustorum in Gabaon. Et ortum est bellum durum satis in die illa,« et reliqua. Hunc locum Josephus ita exponit: Abner autem promovit electum nimis exercitum, ut congrederetur cum tribu Juda. Irascebatur enim adversus eos, a quibus rex David fuerat ordinatus. Huic autem occurrit missus a David Joab, filius Sarviae sororis ejus, de patre Sarnatus. [Col. 0338A] Hic autem erat contra Abner, constitutus militiae princeps. Cum quo etiam fuerunt sui fratres, Abisai, Asael, et omnes armati David. Itaque veniens ad quemdam fontem in civitate Gabaa, aciem constituit ad pugnandum. Dicente vero Abner ad eum, velle se probare quis eorum robustiorem exercitum haberet, convenit inter utrosque, ut duodecim viros pugnatores mitterent, et procedentes inter medias acies, qui ex utraque parte procul fuerant a certamine, relictisque gladiis viri David et tenentes capita hostium, eorum lumbos et latera, suis gladiis perforarunt, donec omnes quasi ex uno constituto periment. His autem cadentibus, etiam reliquus direptus est exercitus dimicatione fortissima procedente, Abner populus victus in fugam vertitur: fugientes [Col. 0338B] autem Joab persequi non cessabat, praecipiens armatis, ut post eorum vestigia festinarent, et nequaquam occidendo deficerent cujus etiam fratres detestati sunt pronissime. Inter quos clarior fuit praecipue junior Asael, qui tantam gloriam habuit in pedum velocitate, ut non solum homines, sed etiam equos ad currendum superaret. Is igitur persequebatur Abner recto gressu, in neutramque partem declinans. Cumque respexisset Abner et considerasset impetum sequentis et dixisset, ut unius militis arma sumens ab ejus persecutione quiesceret, et rursus ille nequaquam a suo conamine penitus abstineret, monente illo denuo ut recederet, ne coactus eum percuteret, et ante ejus fratrem ulterius fiduciam non haberet. Verba ejus illo despiciente, [Col. 0338C] fugiens post tergum lanceam emisit coactus, eumque repente mortali vulnere penetravit. Mystice, Abner de tribu Benjamin, princeps exercitus regis Saulis, pueros David qui erant cum Joab principe exercitus Juda, ad praelium scribitur provocasse, et Asaelem fratrem Joab percussum in inguine interfecisse, sic quidem intelligi volunt, Saulus, inquiunt, necdum adhuc apostolus, de tribu Benjamin, priusquam fuisset correptus a Domino, apostolos ad certamen legitur provocasse, ac neci interfuisse Stephani (Act. VI). Caeterum quod locutus est Abner ad Asael, dicens:

»Recede, noli me sequi, ne forte compellar confodere te in terram, et levare non potero faciem meam ad Joab fratrem tuum. Qui audire contempsit, [Col. 0338D] et noluit declinare. Percussit ergo eum Abner aversa hasta in inguine, et transfodit, et mortuus est in eodem loco, omnesque qui transibant per locum illum, in quo ceciderat Asael et mortuus erat, subsistebant.« Moraliter, cujus idem Asael typum tenuit, nisi eorum quos vehementer arripit furor, et in praeceps ducit? Qui in eodem furoris impetu, tanto cautius declinantur, quanto et insanius rapiuntur. Unde et Abner qui, sermone nostro, patris lucerna dicitur, fugit, quia doctorum lingua, quae supernum Dei lumen indicat, cum per abrupta furoris mentem cujuspiam ferri conspicit, cumque contra irascentem, dissimulat verborum jacula reddere, quasi persequentem non vult ferire. Sed cum iracundi [Col. 0339A] nulla consideratione se mitigant, et quasi Asael, persequi et insanire non cessant, necesse est ut hi qui furentes reprimere conantur, nequaquam se in furorem erigant, sed quidquid est tranquillitatis ostendant, quaedam vero subtiliter proferant, in quibus ex obliquo furentis animum purgent. Unde et Abner, cum contra persequentem substitit, non eum recta, sed aversa hasta transferavit. Ex mucrone quippe percutere, est impetu apertae increpationis obviare. Aversa vero hasta persequentem ferire, est furentem intranquille, ex quibusdam angere, et quasi parcendo superare. Asael autem protinus occumbit, quia commotae mentes, dum et parci sibi sent unt, et tunc responsorum ratione in intimis, sub tranquillitate tanguntur, ab eo quo se erexerant, [Col. 0339B] statim cadunt. Qui ergo a fervoris sui impetu, sub lenitatis percussione resiliunt, quasi sine ferro, moriuntur.

»Et exclamavit Abner ad Joab, et ait: Num usque ad internecionem tuus mucro desaeviet.« Hebraeus, ut legi in cujusdam disputatione, non habet tuus. »An ignoras quod periculosa sit desperatio?« In Hebraeo ita habetur: »An ignoras quod amarus erit finis?« Et est sensus: Nunquid ignoras quod ad amaritudinem tibi proveniat, eo quod populum hunc delere niteris?



CAPUT III.

»Facta est ergo longa concertatio inter domum Saul, et domum David. David proficiens, et semper [Col. 0339C] in seipso robustior, domus autem Saul decrescens quotidie.« Domus ergo David, quae est alia quam civitas Dei? Hierusalem videlicet coelestis, quae partim adhuc peregrinatur in terris, partim jam cum Domino regnat in coelis. Et quae est domus Saul superbi et impii regis, nisi Babylon illa confusionis plena, quae seducit et fornicari facit omnes gentes in prostitutione sua? Longa ergo concertatio inter domum Saul, et domum David est, quia persequitur illa quae secundum carnem est, eam quae secundum spiritum. Sed domus David, eo magis profectu filiorum gaudebit suorum, quo magis domus Saul persecutionibus contra eam saevit. Illa autem quotidie deficiens, in iniquitate sua tabescet: et ad extremum [Col. 0339D] secundum merita sua, simul cum capite suo, in profundum abyssi mergetur.

»Nati quoque sunt filii David in Hebron. Fuitque primogenitus ejus Amnon, de Achinoen Jezraelitide, et post eum Chelea, de Abigail uxore Nabal Carmeli. Porro tertius Absalon, filius Maacha filiae Tholomai regis Gessur. Quartus autem Adonias, filius Aggith, et quintus Saphatia, filius Abital. Sextus quoque Jetram, de Egla uxore David. Hi nati sunt David in Hebron.« Quaeritur cum aliae uxores David supra notatae sint, et non dicantur uxores David, cur hic sola Egla uxor dicatur David? Egla enim ipsa est Michol, quae ideo uxor ejus hic sola voratur, eo quod in adolescentia primum ipsam sortitus fuerat in uxorem, quae etiam partu occubuisse [Col. 0340A] dicitur. Unde et in sequentibus scriptum est: Igitur Michol filiae Saul non est natus filius, usque ad diem mortis suae, quia in ipso partu occubuit. Et quid septem filii David qui ei nati sunt in Hebron, nisi perfectionem sanctorum in fide, sermone, et opere significant? quae ab Ecclesia matre, sponso Salvatori videlicet nostro, quotidie generantur, et conjugio spiritali, per Spiritus sancti gratiam, in aeternam vitam quotidie filii lucis oriuntur.

»Respondit Abner iratus ad Isboseth: Nunquid caput canis ego sum adversum Juda hodie, qui fecerim misericordiam super domum Saul patris tui et super fratres et proximos ejus? et non tradidi te in manu David, et tu requisisti in me quod argueres pro muliere hodie?« et reliqua. Ac si [Col. 0340B] diceret: Propter te, et propter domum patris tui, dicor caput canis esse contra Judam, eo quod non reduco domum Israel ad David, quem scio unctum esse regem, et regnaturum fore super universum regnum Israel. Caput canis se dicit esse, id est vilem, eo quod a domo Juda sic haberetur, sicut latratus canis, et eo quod princeos esset canum, id est stultorum hominum.

»Et dixit Abner ad David: Surgam ut congregem ad te dominum meum, regem omnis Israel, et ineam tecum foedus, ut imperes omnibus sicut desiderat anima tua. Cum ergo deduxisset David Abner et ille esset in pace.« Abner veniens ad David ut universum Israel, regno ipsius sociaret ab [Col. 0340C] Joab ignorante David, in dolo occisus est. De quibus latius in sequentibus, et aliter dicturus sum. Sic intelligunt: Abner, inquiunt, veniens ad David, ut universum Israel regno ipsius sociaret, sed a Joab in dolo occisus est. Et Paulus egrediens ad gentes, ut praedicatione sua ad fidem eas Christi converteret, gravissimas Judaeorum pertulisse legitur persecutiones. Sicut enim Joab filius Sarviae, aemulus Abner, usque ad necem mortis insidiatus est, sic nimirum Judaei filii videlicet Synagogae Paulo apostolo ex eadem tribu Benjamin genito, tandiu insidiati sunt, donec eum de Judaea expellentes, ad gentes transire compulerunt (Act. XIII).

»Sermonem quoque intulit Abner ad seniores Israel dicens: Tam heri quam nudiustertius quaerebatis David ut regnaret super vos. Nunc ergo facite [Col. 0340D] quoniam Dominus locutus est ad David dicens: In manu servi mei David, salvabo populum meum Israel de manu Philisthiim et omnium inimicorum ejus,« etc. Quid est ergo quod Abner populum universum Israel exhortatur, ut, relicto Isboseth filio Saul, ad David, prompto ac devoto animo, conveniat? nisi quod doctores sancti, qui patris lucerna merito dicuntur, lumine fidei, et scientiae plenissimi, in universis gentibus nomen Domini praedicant, et exhortantur, quatenus, spreta idolorum cultura, et relicto errore confusionis, cum auctore suo diabolo, ad David nostrum, qui vero manu fortis, et desiderabilis est, qui desideratus cunctis gentibus esse, a propheta describitur, sine mora festinent venire, et [Col. 0341A] sub ejus imperio, perpetuo studeant permanere. Nam et Joab, qui Abner dolo loquens, et percutiens in inguine, interfecit, non alium quam hostem antiquum significat, qui fictis suasionibus quotidie fideles subvertere satagit, et per libidinis noxiae cogitationes, interficere molitur. Joab enim inimicus, vel idem frater interpretatur. Omnium inimicorum diabolus est caput, unde et Salvator talibus in Evangelio dicit: »Vos ex patre diabolo estis, et desideria patris vestri vultis facere (Joan. VIII).« Ab hac ergo persecutione David noster immunis est, quia »Deus neminem tentat. Ipse autem intentator malorum est (Jac. I),« qui vult omnes homines salvos esse, et ad agnitionem veritatis pervenire (I Tim. II). »Per invidiam enim diaboli, mors intravit in totum orbem terrarum [Col. 0341B] (Sap. II).« Imitantur autem eum, qui sunt ex parte ejus. Potest nomen et persona Joab non inconvenienter ad populum Judaicum per significationem transferri, qui inimici semper praedicatorum Evangelii exstiterunt, et fidem Christi ubicunque potuerunt persequebantur. De quibus Paulus Thessalonicensibus scribens: »Vos enim, ait, imitatores facti estis fratres Ecclesiarum Dei, quae sunt in Judaea, in Christo Jesu: quia eadem passi estis et vos a contribulibus vestris, sicut et ipsi a Judaeis qui et Dominum occiderunt Jesum, et prophetas, et nos persecuti sunt: et Deo non placuerunt, et omnibus hominibus adversantur: prohibentes nos gentibus loqui, ut salvae fiant: ut impleant peccata sua semper. Pervenit enim ira Dei super illos, usque in finem [Col. 0341C] (I Thess. II).«

Aliter: »Et percussit Joab Abner in ultionem sanguinis Asael fratris ejus,« etc. Quid per Joab, qui inimicus vel frater interpretatur, nisi elatio Judaeorum, atque haeretici designantur? Quid vero per Abner, qui in Latinum vertitur patris lucerna, nisi spiritales viri, et humiles Ecclesiae doctores exprimuntur? Joab, Abner in porta dolo occidit? quia et inimici fidei, hoc est Judaei et haeretici, quosdam praesules Ecclesiae ob defensionem fidei, usque ad necem mortis persecuti sunt. Pro qua re de domo patris Joab, per quam signatur impia plebs, non deficit fluxum seminis sustinens, hoc est, immundis cogitationibus atque sordidis actibus pollutus. Similiter quoque et leprosus sustinens fusum: per quod designantur [Col. 0341D] haeretici, mendacii sui cogitatione corrupti. Qui haeretici, dum fallaciam suam defendere nituntur, per ambitum verborum rotantur: et velut in confuso locutionis suae mendacia involvendo concluduntur. Et dum litigiosa lingua, infirma Ecclesiae membra velut gladio oris sui confodiunt, ipsi prius in eodem gladio impietatis suae moriuntur. Et quia se ex mendacio suo pascunt, a pane verbi Dei vacui jejunant. Unde in sequentibus dicemus, quid mystice signetur; et jam aliter:

»Plangensque rex Israel Abner, ait: Nequaquam, ut mori solent ignavi, mortuus es, Abner.« Id est, non periisti in tua stultitia, sicut ignavi perire solent: quia fraude deceptus es.

[Col. 0342A] »Manus tuae non sunt ligatae, et pedes tui non sunt compedibus aggravati,« sicut eorum manus solent ligari et pedes vinciri, qui in proelio capi solent, dolo igitur non viribus peremptus es. Quod autem David se excusans de nece insontis, dixit: »Mundus ego sum, et regnum meum apud Deum, usque in sempiternum, a sanguine Abner filii Ner, et veniat super caput Joab fluxum seminis sustinens, et leprosus tenens fusum, et cadens gladio, et indigens pane.« Judaeorum denotat perfidiam atque miseriam. Super caput enim Joab, id est, super principes et sacerdotes ipsius populi, et super omnem domum patris ejus, synagogam videlicet Satanae, atque conventum malignantium, veniet iniquitas impiorum, ut requiratur ab eis omnis sanguis justus, qui effusus est super [Col. 0342B] terram, a sanguine Abel justi, usque ad sanguinem Zachariae filii Barachiae (Matth. XXIII). Nec deficiet de domo istius Joab, fluxum seminis sustinens, id est, variis desideriis diffluens, quia in voluptatibus istius vitae, tales totam spem suam ponunt, ubi et leprosi sunt tenentes fusum, id est variis erroribus maculati, instabilitatem haeresum ac mundani luxus sequentes, qui juxta desideria cordis sui, coacervabunt sibi magistros prurientes quidem auribus, et a veritate auditum avertentes. »Ibi etiam non deficiet cadens gladio, et indigens pane,« qui, cum pane illo qui de coelo descendit semper egent, et non refici ab eo merentur, futurae ultionis gladium non evadent (II Tim. IV).



CAPUT IV.

[Col. 0342C] »Venientes filii Remmon Berothitae Rechab et Baana, ingressi sunt fervente die domum Isboseth, qui dormiebat super stratum suum meridie. Ingressi sunt autem domum, et ostiaria domus purgans triticum obdormivit. Assumentes spicas tritici latenter ingressi sunt, et percusserunt eum in inguine,« et reliqua. Duo viri isti principes erant super expeditiones Isboseth. Mortuo vero Abner ut Hebraei tradunt consiliati sunt cum Miphiboseth ut una interficerent Isboseth, et eumdem Miphiboseth constituerent regem, et ejusdem consilii delatorem, eumdem Miphiboseth exstitisse, et idcirco hic idem Miphiboseth subintroducitur modo.

»Erat autem Jonathae, filii Saul, filius debilis pedibus; [Col. 0342D] quinquennis enim fuit, quando venit nuntius de Saul et Jonathan ex Jezrael,« etc. Videntes vero Banaa et Rechab a Miphiboseth suum proditum esse consilium, timore perterriti, fuga lapsi sunt in Gethaim, fueruntque ibi advenae usque ad tempus illud. Tempus illud, intelligendum est quando inde reversi domum Isboseth, fervente die ingressi sunt, assumentes spicam tritici et percutientes eum in inguine. Spicas tritici quasi causam primitiarum tulerunt, ut honorem regi deferre viderentur, et eorum dolus nequaquam deprehenderetur. Mystice autem ostiaria triticum purgat, cum mentis custodia discernendo virtutes a vitiis separat. Quae si obdormierit, in mortem proprii domini sui insidiatores admittet, quia cum discretionis sollicitudo cessaverit, [Col. 0343A] ad interficiendum animum, malignis spiritibus iter pandit. Qui ingressi spicas tollunt, quia mox bonarum cogitationum germina auferunt. Atque in inguine feriunt, quia virtutem cordis delectationes carnis occidunt. In inguine quippe ferire, est vitam mentis carnis delectatione perforare. Nequaquam vero Isboseth iste inopinata morte succumberet, si non ad ingressum domus mulierem, id est ad mentis aditum mollem custodiam deputasset. Fortis namque vigilque sensus praeponi cordis foribus debet, quem nec negligentiae somnus opprimat, nec ignorantiae error fallat. Unde bene et Isboseth appellatus est, qui custode femina hostilibus gladiis nudatur. Isboseth quippe vir confusionis dicitur: vir autem confusionis est, qui forti mentis custodia munitus non [Col. 0343B] est, quia dum virtutes se agere aestimat, subintrantia vitia nescientem necant. Tota itaque virtute muniendus est aditus mentis: nequando eam insidiantes hostes penetrent foramine neglectae cogitationis. Hinc Salomon ait: »Omni custodia serva cor tuum, quia ex ipso vita procedit (Prov. IV).« Virtutes ergo quas agimus, dignum est, ut summopere ab intentionis origine pensemus: ne ex malo ortu prodeant, etiam recta quae ostentant.



CAPUT V.

»Et venerunt universae tribus Israel ad David in Hebron, dicentes: Ecce nos os tuum et caro tua sumus,« et reliqua. Quid conventus iste tribuum Israel ad David significat, nisi conventum omnium [Col. 0343C] gentium ad Christum? Quae illi quasi blandiendo dicunt: Ecce nos os tuum et caro tua sumus, cum in illo incarnationem, quam ex nostra natura in virginis utero suscipit, diligunt atque venerantur, ejusque ditioni subdere se appetunt, eique servire omni tempore desiderant. Unde Psalmista dicit: »Reminiscentur et convertentur ad Dominum universi fines terrae. Et adorabunt in conspectu ejus omnes patriae gentium, quoniam Domini est regnum, et ipse dominabitur gentium (Psal. XXI).« Venerunt quoque et senes de Israel ad regem in Hebron, cum prophetae et apostoli, una fide, et pari devotione, ad Mediatorem nostrum concurrunt. De quibus scriptum est: »Principes populi concurrunt in unum cum Deo Abraham (Psal. XLVI).« Et alibi: »In conspectu senum [Col. 0343D] suorum gloriabitur (Isa. XXIV).«

»Filius triginta annorum erat David, cum regnare coepisset, et quadraginta annis regnavit.« In Hebron regnavit super Judam septem annis et sex mensibus: in Hierusalem autem regnavit triginta tribus annis, super omnem Israel et Judam. Quaeritur cur non in summa quadraginta anni et sex menses annumerentur? quod ab Hebraeis duobus solvitur modis. Dicunt enim quod David sex mensibus Absalom filium suum fugerit; merito igitur eosdem sex menses a summa regni illius esse exclusos. Dicunt etiam aliter, quod sex mensibus in Hebron David quadam infirmitate corporis laboraverit, et idcirco eosdem sex menses non supputari in regno ejus. Ex eo namque [Col. 0344A] que tempore illum regnasse dicunt in Hebron, ex quo devictis Amalecitis, de spoliis eorum misit dona senioribus Juda, his qui erant in Hebron, et his qui erant in Bethel, et reliquis qui erant in his locis, in quibus commoratus fuerat David ipse et viri ejus. Mystice autem quod David triginta annorum regnare coepit, praefigurabat quod Dominus noster triginta annorum venit ad baptismum, et incipiebat Evangelium regni praedicare, cujus regnum sempiternum, et potestas ejus alteri non dabitur. Quadragenarius enim numerus, qui ex quaterdenis constat, plenitudinem temporum et rerum perfectionem significat. »Unxeruntque David super omnem Israel regem,« et reliqua. David bis esse unctus dicitur, similiter et Dominus Jesus Christus prius in populo Judaeorum, [Col. 0344B] post haec in populo gentium principatum sumpsit. David cum triginta esset annorum, regno potitus est, et Dominus Jesus Christus eadem aetate, in Jordane fluvio a Joanne baptizatus, discipulos habere coepit.

»Et abiit rex et omnes viri qui erant cum eo in Hierusalem ad Jebusaeum habitatorem terrae. Dictumque est David ab eis: Non ingredieris huc, nisi abstuleris caecos et claudos, dicentes: non egredietur David huc. Cepit autem arcem Sion, haec est civitas David. Proposuerat enim David in die illa praemium, qui percussisset Jebusaeum, et tetigisset domatum fistulas, et claudos et caecos odientes animam David. Idcirco dicitur in proverbio. Caecus et claudus non intrabunt in templum. Habitavit autem David in arce, et vocavit eam civitatem [Col. 0344C] David. Et aedificavit per gyrum a Mello et intrinsecus,« et reliqua. Ait enim: »Non ingredieris huc, nisi abstuleris caecos et claudos,« etc. Ac si dicatur ab eis: Non ingredietur huc David, donec nos hinc auferat, quos inermes et imbecilles sicut caecos et claudos esse arbitratur, et quos bello aggressurus, sicut claudos et caecos se triumphaturum putat.

»Idcirco dicitur in proverbio: Caecus et claudus non intrabunt templum,« id est, non intrabit quilibet domum claudorum et caecorum, quandiu caecus et claudus intro fuerit. »Proposuerat enim David in die illa praemium, qui percussisset Jebusaeum, tetigisset domatum fistulas; et caecos et claudos odientes animam David.« In Hebraeo ita habetur: [Col. 0344D] »Et dixit David in die illa. Qui percusserit Jebusaeum, et tetigerit fistulas domus, erit primus.« Et in Paralipomenon: »Omnis qui percusserit Jebusaeum in primis erit princeps et dux,« id est, qui tantae fuerit audaciae, et fortitudinis, ut ad murum civitatis usque veniat, et hasta sua fistulam quae in muro est tangat, ipse princeps. Ascendit igitur primus Joab filius Sarviae, et factus est princeps. Hinc Josephus aperte describit: Exsurgens, inquit, David cum omnibus, venit in Hierosolymam, Jebusaeis habitantibus civitatem (qui erant ex genere Chananaeorum), et claudentibus eis portas et caecos aspectu et claudos, omnesque leprosos, ad derisionem regis constituentibus super murum dicentibus, quia prohiberent [Col. 0345A] eum caeci ingredi in civitatem, quae tamen agebant despicientes eum pro maxima munitione murorum. Iratus rex Hierosolymam obsidere coepit, et multo studio et labore conari ut eam caperet, quatenus in ipso principatus initio suam fortitudinem demonstraret. Interminatus itaque et ipsis et alii (si qui forte haberent adversus eum resistendi conamen) inferiorem civitatem, magna virtute cepit. Cumque adhuc arcem obtinere non posset, coepit, honores et munera promittendo, rex pronus ad opus belli commilitones provocare, ut quicunque per subtus colles in arcem conscenderet, eamque caperet, principatum militiae totius populi possideret. Cunctis itaque conscendere festinantibus, et nullo labore pro muneris retributione tardantibus, Sarviae filius Joab praevenit universos. [Col. 0345B] Et ascendens in cacumine, clamavit ad regem, exigens militiae principatum. Expulsis itaque rex de summa arce Jebusaeis, et reaedificans civitatem Hierosolymam nuncupavit, et omni tempore in ea sui habitavit imperii. Sed quia in hoc volumine, hic primum Hierusalem civitas Jebusaeorum legitur, quae in Genesi Salem (ut tradunt Hebraei) et in volumine Judicum Jebus legitur, et in multis scripturis, maxime in Novo Testamento, Hierosolymam appellatur, requirendum est quare Hierusalem legatur. Sed dicamus quid in dictis doctorum invenimus. Judaei, inquiunt, asserunt Sem filium Noe (quem dicunt Melchisedech) primum ipsam civitatem inhabitasse, dictamque in temporis Salem, quam postea tenuerunt Jebusaei, e quibus et sortita est vocabulum Jebus. Sicque duobus [Col. 0345C] nominibus copulatis Jebus et Salem, vocata est Hierusalem, quae postea a Salomone Hierosolyma quasi Hierosalomonis, hoc est aedes Salomonis dicta est. Haec et corrupte a poetis Solyma nuncupatur. Unde per tropum qui a grammaticis tmesis appellatur, disjunctim a poeta in poemate ponitur. Hiero, quem genuit Solymis Davidica proles, hoc est Hierosolymis. Qui postea ab Aelio Hadriano vocata est Aelia. Sed nobis videtur quod binis nominibus vocata sit sicut nonnullae civitates quod in libro Judicum ostenditur, ubi legitur: Qui pergebat in montem Ephraim, venitque, inquit Scriptura, contra Jebus quae alio nomine dicebatur Hierusalem. De cujus nomine, plenius in libello quem nuper in Genesim edidimus, disputavimus. His enim praelibatis, ad allegoricam significationem [Col. 0345D] stylum vertamus. David arcem Sion cepit, ablatis prius caecis et claudis odientibus animam David. Sic nimirum Dominus Jesus Christus post reprobationem Scribarum atque Pharisaeorum, qui vere caeci et claudi sunt appellati, odientes animam ejusdem Domini Jesu Christi, id est vitam ejus auferre conantes, principatum in Ecclesia, quam ex gentibus acquisivit, obtinuit. Domatum vero fistulae falsam scientiam hujus mundi, seu haereticorum dogmata figurasse non dubium est. Quae omnia Dominus Jesus Christus, per praedicatores suos, velut per Joab percussit atque destruxit, et destruere in Ecclesia sua non desinit. Jebusaeus vero, qui interpretatur conculcans, populum significat gentium, [Col. 0346A] qui priusquam crederet, divina praecepta parvipendens conculcabat. Dicamus et aliter: In hoc quod David Jebusaeum habitatorem terrae de Hierusalem ejecit, et suam civitatem fecit, significabatur Dominum venturum verum David, qui contrarias potestates de cordibus fidelium expelleret, et sic in eis suam mansionem constitueret. Unde per prophetam dicit: »Et inhabitabo et inambulabo in illis, et ero eorum Deus, et ipsi erunt mihi populus (Lev. XXVI; II Cor. VI).« Jebusaeus enim, juxta hanc intelligentiam, non immerito potest interpretari calcatus. Etenim David etiam Joab qui arcem cepit, principem et ducem constituit, quia Dominus redemptor noster, non solum per mysterium crucis omnem principatum diaboli destruxit, et sibimet victoriam gloriae [Col. 0346B] acquisivit; verum etiam fidelibus suis, super omnem diaboli potestatem virtutem tribuit, sicut ipse in Evangelio discipulis suis ait: »Ecce dedi vobis potestatem calcandi super scorpiones, et omnem virtutem inimici (Luc. X).« Bene ergo dictum est quod David, ejectis caecis et claudis, qui odiebant animam David, ceperit arcem Sion, suamque civitatem eam vocaverit, quia Salvator noster malignos spiritus cum turba vitiorum de anima qualibet expulerit, sibique eam per illuminationem sapientiae usurpaverit, merito arx Sion, id est speculatio et visio pacis, ipsa vocabitur. Atque de ea recte per Psalmistam dicitur: »Notus in Judaea Deus, in Israel magnum nomen ejus. Et factus est in pace locus ejus, et habitatio ejus in Sion. Ibi confregit cornua, arcum, scutum, [Col. 0346C] gladium, et bellum (Psal. LXXV).«

»Misit quoque Hiram rex Tyri nuntios ad David, et ligna cedrina, et artifices lignorum, artificesque lapidum ad parietes, et aedificaverunt domum David.« Hiram, qui interpretatur vivens excelso, praedicatores praefiguravit ex populo gentium, qui David ex lignis cedrinis (Domino videlicet ac redemptori nostro), id est, ex mentibus incorruptis ac fortibus, et lapidibus, id est, sanctis perfectis, quatuor videlicet virtutibus, quadratis, id est prudentia, justitia, fortitudine, temperantia perfectis, non solum per se, verum etiam per solertiam discipulorum, tanquam artificibus suis, quibus dicitur: »Et vos tanquam lapides vivi superaedificamini, domus [Col. 0346D] spiritales (I Petr. II),« domum, id est sanctam Ecclesiam, aedificaverunt. Unde etiam cognovit tunc David, id est Dominus, quoniam confirmasset eum Deus Pater regem super Israel, et quoniam exaltasset regnum ejus super populum suum Israel, id est, super cunctos credentes, ac mente videntes Deum, non solum Judaeorum, maxime etiam et gentium de quibus repromiserat ei Pater dicens: »Postula a me et dabo tibi gentes haereditatem tuam, et possessionem tuam terminos terrae (Psal. II).« Unde et jure sequitur:

»Accepit ergo adhuc David concubinas et uxores de Hierusalem.« Sed forte quaerit aliquis, Si ipse David imaginem Christi gerebat, quomodo multas uxores et concubinas habuisse dicatur, cum has rex [Col. 0347A] Christus et horrescat et damnet? Sed figurate gestum est. Quod vero David uxores plurimas habuisse dicitur, hoc sine dubio praefigurabatur, quod Christus Jesus ex multarum gentium nationibus, per fidem Ecclesiae, sub septenario numero sacramenti copulaturus erat. Concubinae vero ejus Judaeorum seu haereticorum significant conventiones: quae in servitutem et non in libertatem generant, et sub titulo nominis Christi se manere gloriantur, sed quia propter carnalia lucra Christum sectantur, non immerito non conjuges, sed concubinae vocantur. Denique nunc reges si plures habeant uxores vel concubinas, in crimine reputantur, quia jam transierunt figurae, pro quibus uxorum vel concubinarum venia concedebatur. At nunc quia figurae [Col. 0347B] transierunt, venia nulla datur.

»Natique sunt David et alii filii et filiae, et haec nomina eorum qui nati sunt ei in Hierusalem: Samua et Sobab, et Nathan et Salomon et Ibaar et Elisua et Nepheg et Japhia et Elisama et Elida et Eliphelet.« Verum quia haec nomina subjunximus, ratum duximus interpretationes Judaeorum ponere, ut superiori intellectui spiritales intelligentiae (juxta prudentiam prudentis lectoris) conveniant. Si enim aliquid spiritaliter sermo historicus innuere noluisset, nequaquam addere curasset qui essent filii, qui nati essent David in Hierusalem. Nam si idem David significat salvatorem, ergo non immerito filii ejus credentes significant, ex utraque Ecclesia, Judaeorum scilicet et nationum. [Col. 0347C] Unde et in Paralipomenon libro quatuor fuisse ex Bethsabee uxoris Uriae Hethaei: Samua videlicet et Sobab, Nathan et Salomon, quae typum gessit Ecclesiae gentium, sicut in sequentibus, Christo duce, latius dicturi sumus. Porro Samua interpretatur audacia: Sobab, convertens: Ibaar, elegit: Elisua, Dei mei salus: Nepheg, applicans ori: Japhia, illuminat vel ostendit: Elisama, Deus meus audiens: Elida, Deus meus scit: Eliphelet, Deus meus salvans: quae interpretationes aptae, ut diximus, fidelibus congruunt, qui divina praecepta libenter audiunt, et ad operationem fidei convertuntur. His igitur tactis, ad ea quae sequuntur sermonem convertamus.

»Et addiderunt iterum Philisthiim ut ascenderent et pugnarent contra David. Consuluit autem David [Col. 0347D] Dominum. Qui respondit: Non ascendas, sed gyra post tergum eorum, et venies ad eos ex adverso pyrorum,« et reliqua. Quanquam nonnulli, ut in cujusdam volumine legi, contendant non habere in Hebraica veritate, »ex adverso pyrorum,« sed »flentium,« hoc est, ut tradunt, ex adverso idolorum suorum, ubi scilicet idola erant in quibus confidebant: quae (ut inquiunt, prout ex traditione Hebraeorum didicerunt) idcirco flentium vocantur, quia fletu digna sunt: et eos, qui ea colunt, ad fletum miseriarum perducunt. Unde et subjungunt:

»Et cum audieris sonitum gradientis in cacumine flentium.« Hoc est, ut ferunt: Cum audieris a potestatibus angelicis, eorum idola, in quibus omnis [Col. 0348A] eorum fortitudo est, conteri et conculcari. »Tunc inibis praelium, quia tunc egredietur Dominus ante faciem tuam,« et reliqua. Ergo quia nostram interpretationem veram credo, sicut in praefatione noster interpres in tribus linguis peritus galeatum ponit exemplum, de arboribus simpliciter intelligit Allophylorum. Sed quia historiam didascalo consentiente propalavimus, deinceps compendioso sermone strictim tangere aggredimur, quid allegorice significet. In hoc enim quod ait: »Cum audieritis sonitum gradientis in cacumine pyrorum.« etc. Adventum Domini significat super celsitudinem prophetarum et apostolorum, virtute divinitatis suae supergradientem, sicut in Canticis canticorum scriptum est: »Ecce iste veniet saliens in montibus, transiliens [Col. 0348B] colles (Cant. II.)« Pyrorum autem cacumina arborum significant summitates. Quid per arbores, nisi sublimes patres intelliguntur? In quorum cacuminibus dum sonitus auditur, id est, dum in sublimitate vitae sonus (flante Spiritu sancto) praedicationis intonuit, David noster virtute suae divinitatis, qua celsitudinem sanctorum transcendit, Philisthaeos, id est immundos spiritus, superavit.



CAPUT VI.

»Congregavit autem rursum David omnes electos Israel triginta millia, ut adducerent arcam Dei,« etc., usque ait, »iratusque est indignatione Dominus, quod extendit Oza manum ad arcam et tenuit eam, quoniam calcitrabant boves contra Ozam, et percussit [Col. 0348C] eum et mortuus est.« In hac historia beati reges et prophetae David, qui arcam Domini adduxisse narrantur, humilitas approbata, superbia damnata, et temeritas vindicata monstratur: quia et ipse David, qui coram arca Domini humiliter saltare non erubuit, mox promissionem Filii Dei ex sua stirpe nascituri suscipere promeruit: et conjux, quae eamdem illius humilitatem despexit, ejus semine fecundari non meruit, sed perpetuae sterilitatis poenas luit. Sacerdos quoque, qui arcam inconsiderata temeritate tetigit, ausus sui reatum immatura morte purgavit. Ubi intueri necesse est quantum delinquat, qui ad corpus Domini reus accesserit, si devotus ille sacerdos morte mulctatur, qui arcam illam, Dominici videlicet corporis figuram, minori [Col. 0348D] quam debuit veneratione corripuit. Verum juxta allegoriam David Christum, arca Ecclesiam significat, vel sacram Scripturam. Quaesivit autem David arcam in civitatem suam adducere, sed causa interveniente contraria, ad tempus eam alibi divertit. Ac sic deinceps quod multum delectaverat explicuit. Quia Dominus in carne apparens, Evangelium filiis Israel, suae videlicet genti, praedicavit; sed caecitas ex parte contigit in Israel donec plenitudo gentium subintraret (Rom. XI). Sed ut haec pateant manifestius, per singula videamus. Congregavit David omnes electos ex Israel triginta millia, quia Dominus Ecclesiam primitivam ex Israel instituit, non quidem omnem Israel, sed electos quosque sibi [Col. 0349A] consocians. Non enim omnes qui ex Israel hi sunt Israelitae, sed filii promissionis deputantur in semine, qui triginta millia referuntur, id est, fidei operibus, et spei firmitate perfecti. Tria enim, propter confessionem sanctae Trinitatis, ad fidem pertinent: decem propter Decalogum legis, ad opera: mille, propter sui perfectionem, ad spem vitae aeternae, quia superius aliquid non est, sicut numerus millenario major nullus est. Etsi enim millia, sive triginta millia, sive etiam mille millia dixeris, non ipsum mille numerando transcendis, sed vel per se, vel per minores numeros saepius dicendo multiplicas. Tria ergo per decem multiplica, ne fides sine operibus mortua sit. Item triginta millia per mille multiplica: ut fides quae per dilectionem operatur, non alibi [Col. 0349B] quam in coelis retributionem speret. Electi igitur ex Israel, populus recte credentes, operantes, sperantes insinuat. Viri autem Juda qui erant cum David, ipsos apostolos et doctores, qui lateri Christi quasi familiarius adhaerebant, indicant: qui utroque stipatus exercitu Dominus, arcam adducere, id est Ecclesiam dilatare, et in eorum qui non crediderunt cordibus fidem inserere gaudet. Imponitur autem arca plaustro novo, ut Novi Testamenti gratia renovatis in baptismo mentibus infundatur: unumque novum, novis viribus conservandum mandatur. Erat quidem prius arca in domo Abinadab, qui erat in Gabaa, quia eadem quae nunc praedicatur Ecclesiae fides, et ante incarnationis dominicae tempus florebat, in his qui patriarcharum prophetarumque [Col. 0349C] sunt devotionem secuti. Abinadab enim, qui interpretatur pater meus spontaneus, vel Abraham patrem fidei, vel Moysen legislatorem significat: qui uterque in Gabaa custodit arcam: quia sublimi virtutis exemplo, credentium pectora munit. Unde et Gabaa collis interpretatur, qui est locus in civitate Cariathiarim.

»Elata ergo foris arca, ludebat David et omnis Israel coram Domino diversis musicorum generibus.« Quia mox inchoante novae gratiae praeconio, Dominus ad exhibendas Deo Patri laudes humilitatis, omnes invitat, dicens: »Qui mihi ministrat, me sequatur (Joan. XII).« »Alii sermonem scientiae: alii dando per spiritum sermonem sapientiae: alii genera linguarum: alii gratiam curationum [Col. 0349D] (I Cor. XII),« etc. Sed his atque hujusmodi charismatum generibus, progrediente arca, id est, crescente Ecclesia primitiva, ventum est ad aream Nachon, id est, aream praeparatam, gentium videlicet Ecclesiam fidei veritate consecrandam. De qua Joannes ait: »Et permundabit aream suam (Matth. III).« Ubi sacerdos qui arcam incautius quasi corrigendo tetigit, mox a Domino percussus occubuit: quia Judaeorum populus dum gentibus invidet, salutis se munere privat: dum legem vult Evangelio misceri, utriusque sibi gratiam tollit.

»Et tenuit, inquit, arcam, quoniam calcitrabant boves.« Boves quippe calcitrare est praedicatores Evangelii liberius circa fidem agere, neque secundum [Col. 0350A] consuetudinem legis ingredi: sed sabbata, neomenias, circumcisionem, victimasque, spiritaliter interpretari: quos velut errantes corrigere tentabant, qui descendentes de Judaea docebant fratres: »Quia nisi circumcidamini secundum morem Moysi, non potestis salvi fieri (Act. XV):« et quibus Jacobus ad Paulum: »Vides, inquit, frater, quot millia sunt in Judaeis qui crediderunt, et omnes aemulatores sunt legis (Act. XXI).«

»Ob causam ergo sacerdotis occisi, David noluit divertere ad se arcam Domini, in civitatem David: sed tulerunt eam in domum Obededom Gethaei.« Quia respuentibus verbum Judaeis, ne amplius audita, et non suscepta praedicatio noceret, apostoli ab eis ablati, et ad gentes Evangelio imbuendos [Col. 0350B] sunt missi. Videlicet locus areae Nachon, quae gentium fidei Domini gratiae praeparatam demonstrat, percussio Oza nuncupatur: videlicet quia illorum delictum salus est gentibus. Obededom namque interpretatur serviens homo: ille est utique de quo Dominus ad Patrem: »Constitues, inquit, me in caput gentium, populus quem non cognovi servivit mihi (Psal. XVII).« Ubi et Judaeorum actionem quasi Ozae mortem praemittens, ait: »Eripies me de contradictionibus populi (Ibid.).« Nomen quoque urbis congruit, Geth enim interpretatur torcular: significans crucem, in qua Christus vitis vera calcari et exprimi dignatus est. A qua cunctus gentium populus merito Gethaeus appellari potest, cum dicitur: »Mihi autem absit gloriari nisi [Col. 0350C] in cruce Domini nostri Jesu Christi (Galat. VI).« Tres autem menses quibus ibidem arca demoratur, fides, spes, et charitas est. Sicut enim diebus adimpletur mensis, ita singulae virtutes suis quaeque passibus ad perfectionem perveniunt: menses quousque plenitudo gentium intret, currere non cessant. Tandem rediens David arcam in civitatem inducit, quia Dominus, Enoch et Elia praedicantibus, convertet corda patrum in filios, boves et arietes immolans, hoc est, eos qui aream Domini triturant, et ovium ejus ducatum gerunt, martyrii sanguine coronans, et ipse quoque suae incarnationis et passionis exemplum eo usque Judaeis non creditum, palam manifestans: hoc enim significat quod et ipse David accinctus erat ephod lineo. Nam linum, quod [Col. 0350D] de terra procreatum, multiplici labore ad candorem vestis pervenit, veritatem humanae carnis inter flagella triumphantis ostendit. Verum cunctis exsultantibus et ad arcem coelestis introitus hymnos resonantibus sola Michol filia Saul ad arcam ducentibus abest, quinetiam spectaculis David humiliatum despicit: quia credentibus in mundi fine Judaeis, erunt nonnulli qui Christum tantum professione, sed opere sequentur Antichristum, quibus merito congruit, quod eadem Michol quae ob figurandam instabilitatem carnalium a qua omnis viri iniquitas procedit, praeter morem non uxor David, sed filia Saul appellatur: quia qui Christo fidetenus tantum serviunt, non illius regno coronandi, sed [Col. 0351A] persecutorum ejus, quos imitati sunt, anathemate damnandi. Verum licet pravi succenseant, humilitatem Ecclesiae contemnant, nihilominus arca Domini suum locum ingreditur: ponitur in medio tabernaculi, quod tetenderat ei David, id est, fides Ecclesiae praedicatur, proficit, inseritur cordibus omnium quos Dominus ad vitam praeordinaverat aeternam. Offert David holocausta et pacifica coram Domino, et fidem devotionemque Ecclesiae commendat Patri Christus, qui est ad dexteram Dei, qui etiam interpellat pro nobis. Qui in exemplum David, fideles humilesque benedicens, salutaris mysterii pascit alimentis.

»Partitus singulis collyridam panis unam,« illius utique qui de coelo descendit et dat vitam huic mundo: [Col. 0351B] Et assaturam bubulae carnis unam, illius scilicet vituli saginati, qui pro revertente ad patrem filio juniore mactatus et igne passionis assatus est, dicens: »Exaruit velut testa virtus mea (Psal. XXI).« »Et similam frixam oleo,« carnem videlicet a peccati labe mundissimam, sed ob humanae salutis causam uberrimam delectationibus crucis sartagine coctam. Et merito una panis collyrida, una carnis assatura datur, quia »unus Dominus, una fides, unum baptisma, unus Dominus et pater omnium (Ephes. IV).« Aliter haec munera fideles accipiunt: quoniam unus panis et unum corpus multi sumus in Christo, suae carnis singuli lasciviam castigantes, ac servituti subjicientes, sancti Spiritus igne decoquunt, nec non et fructus operum bonorum, oleo [Col. 0351C] misericordiae pinguissimos, compassione proximi fervere faciunt. At contra filia Saul, frustra cubiculum regis ingressa, nullos concepti seminis fructus dat: quia verbum Dei auretenus tantum percipiunt, absque boni operis prole, diem perpetuae mortis exspectant. Caeterum beatus papa Gregorius, dum de audacia subditorum contra rectores suos tractaret moraliter, ita loquitur: Saepe, inquit, quia intelligi non volent, deterioribus displicent vel facta vel dicta meliorum, sed ab eis non temere reprehendenda sunt, quia apprehendere veraciter nequaquam possunt. Saepe aliquid a majoribus dissimulatorie agitur, quod a minoribus error putatur; saepe multa a fortibus dicuntur, quae idcirco infirmi dijudicant, quia ignorant. Quod bene bobus calcitrantibus inclinata [Col. 0351D] illa testamenti arca signavit, quanquam casuram credens, Levites erigere voluit, mox sententiam mortis accepit. Quid est namque mens justi, nisi arca testamenti? Quae gestata bobus calcitrantibus inclinatur, quia nonnunquam etiam qui bene praeest, dum subjectorum populorum confusione concutitur ad dispensationis condescensionem, ex sola dilectione permovetur. Sed hoc quod dispensatorie agitur, inclinatio ipse fortitudinis, casus putatur imperitis. Unde et nonnulli subditi contra hanc manum reprehensionis mittunt, sed a vita protinus ipsa sua temeritate deficiunt. Levites ergo quasi adjuvans manum extendit, sed delinquens vitam perdidit, quia dum infirmi quique fortium facta corripiunt, [Col. 0352A] ipsa viventium sorte reprobantur. Aliquando etiam sancti viri quaedam in imis descendentes dicunt, quaedam vero summa contemplantes proferunt: dumque vim vel condescensionis vel altitudinis nesciunt, audacter haec stulti reprehendunt. Et quid est justum de sua condescensione velle corrigere, nisi inclinatam arcam superba reprehensionis manu relevare? Quid est justum de incognita locutione reprehendere, nisi motum ejus fortitudinis erroris lapsum putare? Sed perdit vitam qui Dei tumide sublevat: quia nequaquam quis sanctorum corrigere arcam recte factam praesumeret, nisi de se prius meliora sensisset. Unde et Levites idem recte Oza dicitur, quod videlicet robustus Domini interpretatur: quia praesumptores quique audaci mente robustos [Col. 0352B] se in Domino crederent, nequaquam meliorum facta vel dicta, velut infirma judicarent. »Habitavit arca Domini in domo Obededom Gethaei tribus mensibus et benedixit Dominus Obededom et et omnem domum ejus.« Obededom Gethaeus ideo vocatur, eo quod in Jeth pater ejus habitaverit. Quod vero subjungitur: »Benedixit eum Dominus et omnem domum ejus,« sic nonnulli intelligi volunt, eo quod omnes uxores ejus et concubinae, et nurus, et ancillae, masculos pepererint filios, necnon et pecora et quadrupedes geminos ei ediderint fetus. Deinde sequitur qualiter David et omnis domus Israel in Hierusalem reduxerunt arcam Domini. Cumque ille saltasset coram arca Domini, et Michol filia Saul despexisset eum, et reliqua. David cum [Col. 0352C] arcam Domini in Hierusalem transferret, atque ante eam luderet, a Michol filia Saul, uxore sua, hostili irrisione subsannatus est; sic nimirum Dominus Jesus Christus, cum Testamentum Dei in Ecclesiam suam transferre voluit, hoc est, ex Veteri Testamento evangelica praecepta, velut qui nova conderet, a plebe Judaica comprehensus, atque in cruce suspensus, ludibrium eis fuerit. In qua cruce velut nudus eis apparuit, dum potentiam divinitatis suae illis abscondens, infirmitatem tantum carnis ostendit. Ancillas vero servorum David de quibus ei Michol improperata est, personam gestasse sanctorum non dubium est. De quibus verus David, hoc est manu fortis Dominus, post ascensionem suam in coelis, per evangelicam praedicationem, per virtutum [Col. 0352D] miracula, et ad extremum per martyrii triumphum gloriosior effectus est in gentibus multo magis quam in passione sua Judaeis visus fuerat.

»Michol non est natus filius.« Michol in typo Synagogae sterilis permansit: ecce allegorice. Deinceps moraliter intueri libet quantum virtutum munera David perceperat: atque in his omnibus qui forte se humilitate servabat. Quem enim non extolleret? ora leonum frangere, ursorum brachia dissipare, despectis prioribus fratribus eligi, reprobato rege, ad regni gubernacula ungi, timendum cunctis, uno lapide Goliath sternere, a rege proposita exstinctis Allophylis, numerosa praeputia reportare, promissum tandem regnum percipere, cunctumque Israeliticum [Col. 0353A] populum sine ulla contradictione possidere? Ecce tamen cum arcam Dei in Hierusalem revocat, quasi oblitus praelatum se esse, omnibus admistus populis, ante arcam saltabat. Et quia coram arca saltare (ut creditur) vulgi mos fuerat, rex se in divino obsequio per saltum rotat. Ecce quem Dominus cunctis singulariter praetulit, sese subdidit Domino, et exaequando minimis, abjecta exhibendo contemnitur. Non potestas regni ad memoriam reducitur, nec subjectorum oculis saltando vilescere metuit, non se honore praelatum caeteris (ante ejus arcam qui honorem desiderat) recognoscit. Coram Deo egit debilia vel extrema, ut illa ex humilitate solidaret, quae coram hominibus gesserat fortia. Quid de ejus factis ab aliis sentiatur ignoro: ego [Col. 0353B] David plus saltantem stupeo, quam pugnantem. Pugnando quippe hostes subdidit, saltando autem coram Domino semetipsum; quem Michol Saul filia, adhuc ex tumore regii generis insana, eum humiliatum despiceret, dicens: »Quam gloriosus fuit hodie rex Israel, discooperiens se ante ancillas servorum suorum, et nudatus est, quasi si nudetur unus de scurris.« Protinus audivit: »Ante Dominum qui elegit me potius quam patrem tuum.« Ac paulo post ait: »Et ludam et vilior fiam plus quam factus sum, eroque humilis in oculis meis.« Ac si aperte dicat: Vilescere coram hominibus appeto, quia servare mihi coram Deo ingenium per humilitatem quaero. Sunt vero nonnulli qui de semetipsis humilia sentiunt, quia, in honoribus positi, nihil se esse, nisi [Col. 0353C] pulverem favillamque perpendunt; sed tamen coram hominibus viles apparere refugiunt, et contra hoc, quod de se interius cogitant, quasi rigida exterius venustate palliantur. Et sunt nonnulli, qui viles videri ab hominibus appetunt, atque omne quod sunt, se dejectos exhibendo, contemnunt; sed tamen apud se introrsus, quasi ex ipso merito ostensae vilitatis intumescunt, et tanto magis in corde elati sunt, quanto amplius in specie elationem premunt. Quae utraque unius elationis bella, magna David circumscriptione deprehendit, mira virtute superavit, quia enim de semetipso intus humilia sentiens, honorem exterius non quaerens, insinuat, dicens: »Ludam et vilior fiam.« Et quia per hoc quod vilem se exterius prius praebuit, nequaquam interius intumescit, [Col. 0353D] adjungit: Eroque humilis in oculis meis. Ac si dicat: Qualem me exterius despiciens exhibeo, talem me interius attendo. Quid ergo acturi sunt quos doctrina elevat? si David ex carne sua venturum Redemptorem noverat, ejusque gaudia prophetando nuntiabat, et tamen, in semetipso cervicem cordis, valida discretionis calce deprimebat, dicens: »Eroque humilis in oculis meis.«



CAPUT VII.

»Factum est autem cum sedisset rex in domo sua, et Dominus dedisset ei requiem, dixit ad Nathan prophetam: Videsne quod ego habitem in domo cedrina, et arca Dei posita sit in medio pellium? [Col. 0354A] Dixitque Nathan ad regem: Omne quod est in corde tuo, vade fac, quia Dominus tecum est,« etc. Hoc enim Nathan ex se, non ex sermone Domini dixit; et ideo erravit de sensu suo praesumens: prius enim Deum interrogare debuit. Hic itaque demonstratur, quod spiritus prophetiae, prophetarum mentes non semper irradiat: quia sicut de Spiritu sancto scriptum est, »ubi vult spirat (Joan. III).« Hinc est etiam quod Elisaeus, cum flentem mulierem cerneret, causamque nesciret, ad prohibentem hanc puerum dicit: »Dimitte eam, quia anima ejus in amaritudine est: et Dominus celavit me, et non indicavit mihi (IV Reg. IV).« Quod omnipotens Deus ex magna pietatis dispensatione disponit, quia dum prophetiae spiritum aliquando [Col. 0354B] dat, et aliquando subtrahit, prophetantium mentes et elevat in celsitudine, et custodit in humilitate: ut accipientes spiritum, inveniant quid de Deo sint, et rursum prophetiae spiritum non habentes, cognoscant quid de semetipsis sint. Unde propheta quod ex se dixit, propter usum prophetiae, et spiritu dixisse credebat Ideoque illud quod sequitur ex sermone Domini dixit.

»Nunquid tu aedificabis mihi domum?« et reliqua. Ac si diceret: Non poteris aedificare mihi domum, quia vir sanguinum es, et multum sanguinem effudisti. Inde est quod in tentorio et tabernaculo se dicit habitasse, quia nec Moyses nec Josue potuerunt aedificare domum, quia viri sanguinum fuerunt. Unde et in sequentibus ait:

[Col. 0354C] »Nunquid loquens locutus sum alicui judici de tribubus Israel, cui praecepi ut pasceret populum Israel, dicens: Quare non aedificasti mihi domum cedrinam?« Idcirco a nullo judicum sibi aedificari domum cedrinam jussit, quia ab omnibus contra hostes pugnatum fuit, et omnes effusores sanguinum fuerunt. Filius tamen tuus cui non instabunt bella hostium, et quia non erit vir sanguinum, ipse aedificabit mihi domum: nam quod sequitur: »per cuncta loca quae transivi cum omnibus filiis Israel,« intelliguntur Silo et Galgala et Nobee, et caetera loca ubi tabernaculum et arca collocata sit. Porro quod superius ait: »Nunquid tu aedificabis mihi domum ad habitandum,« etc., potest etiam altius intelligi. Omnipotens enim Deus qui incircumscriptus [Col. 0354D] spiritus est, in domibus manufactis itaque non habitat. Unde et dicit: »Neque enim habitavi in domo, ex qua die eduxi filios Israel de terra Aegypti, sed ambulabam in tabernaculo et in tentorio.« Tabernacula enim sive tentoria, corda sanctorum figuraliter exprimunt, in quibus Dominus habitare dignatur. Sed quid est quod volente David aedificare templum, a Domino prohibitus est? nisi quia hoc, Scriptura praefigurante, demonstratur, ut qui vir sanguinum est, hoc est qui adhuc carnalibus actibus incubat, templum Deo, sanctam scilicet Ecclesiam, per praedicationis officium construere non debet, seu etiam moraliter innuitur, quod mundus in se esse a vitiis debet, qui curat aliena corrigere: in [Col. 0355A] terrena non cogitet, ut desideriis infimis non succumbat, quatenus tanto perspicacius aliis fugienda praevideat, quanto haec ipse per scientiam et vitam verius declinat. Nequaquam pure maculam in membro considerat oculus, quem pulvis gravat, et superjectas sordes tergere non valent manus, quae lutum tenent. Unde et David, qui juxta exteriora bella laboravit, dicitur:

»Non tu aedificabis mihi domum, quia vir sanguinum es.« Dei templum aedificat, qui corrigendis institutis proximorum mentibus vacat. Sed vir sanguinum templum Dei aedificare prohibetur, quia qui adhuc actibus carnalibus incubat, necesse est ut instituere spiritaliter proximorum mentes erubescat. »Fecique tibi nomen grande.« Videlicet ut dicatur [Col. 0355B] Deus David, sicut Abraham, Isaac et Jacob: sicut feci Moysi et Josue, quorum nomina famosissima sunt in terra, sic feci tibi. »Et ponam locum populo meo Israel.« Locum quem Dominus populo suo praeparaturum se pollicitus est, non de situ terrarum, neque de quolibet loco, sed de coelesti Hierusalem intelligitur, quanquam de templo videatur intelligi, et de temporibus Salomonis, quoniam filii Israel quodammodo sub pace essent quieturi, et ipse Salomon si quid deliquisset in virga virorum, et in plagis filiorum hominum, hoc est, non in gladio inimicorum et incommoditatibus corporum humanorum esset arguendus. Quod postea expletum legimus in coelesti Hierusalem, ubi omnes electi post diem judicii translati, absque ulla perturbatione sub ipso Domino [Col. 0355C] usque in aeternum manebunt. »Praedicitque tibi Dominus quod domum faciet tibi Dominus,« etc. Domus David Ecclesia est Christi. Hoc de Salomone credere absurdum est: ille enim vivente patre suo regnare coepit. Hic autem dicit:

»Cum completi fuerint dies tui, et dormieris cum patribus tuis, suscitabo semen tuum post te.« Quod de Christo Domino (qui ex semine ejusdem David secundum carnem nasci dignatus est) intelligere et credere pium est: cujus regnum in sempiternum jugiter perseverat: cujus domus, hoc est Ecclesia catholica, fidelis coram eo usque in aeternum permanet.

»Qui si inique aliquid gesserit,« etc. Non hoc de Domino Jesu Christo accipiendum est, qui peccatum [Col. 0355D] non fecit, nec inventus est dolus in ore ejus (Isa. LIII), sed de electis ejus, qui membra sunt ipsius, ex quibus sine peccato nullus esse potuit. »Et fidelis erit domus tua.« Domum Salomonis plenam fuisse mulieribus alienis, nullus qui sacras litteras novit, ignorat. Domus igitur fidelis, sancta Ecclesia accipitur, quae coram Domino usque in aeternum permanet. Hanc enim domum et nos aedificabimus bene vivendo, et Deus, ut bene vivamus, opitulando: quia »nisi Dominus aedificaverit domum, in vanum laboraverunt qui aedificant eam (Psal. CXXVI).« Cujus domus cum venerit ultima dedicatio, tunc fiet illud quod Deus hic per Nathan locutus est dicens: »Et ponam locum populo meo Israel, et plantabo illum [Col. 0356A] et inhabitabit seorsum, et non erit sollicitus ultra, et non apponet filius iniquitatis humiliare eum sicut ab initio, a diebus quibus constitui judices super populum meum Israel.« Hoc tam magnum bonum, quisquis in hoc saeculo et in hac terra sperat, insipienter sapit, aut quispiam putabit in pace Salomonis id esse completum, aut alicujus alterius regno. Nam temporibus judicum humiliavit eum filius iniquitatis, hoc est hostis alienigena, per intervalla temporum, et inveniuntur illic pacis tempora prolixiora, quam Salomon habuit, qui quadraginta annos regnavit. Nam sub eo judice, qui est appellatus Ahod, octoginta anni pacis fuerunt. Absit ergo ut Salomoni haec tempora, in hac promissione, promissa esse credantur. Locus ergo qui promittitur, [Col. 0356B] tam pacatae ac securae habitationis, aeternus est, aeternisque debetur, in matre Hierusalem libera: ubi erit veraciter populus Israel, et ubi habitabit in aeternum cum Deo et in Deo suo, et Deus cum populo atque in populo suo, ita ut Deus sit implens populum suum, et populus plenus Deo suo, et Deus erit omnia in omnibus. Ipse in pace tribuit praemium, qui est virtus in bello.

»Ingressus est autem rex David, et sedit coram Domino,« etc. Sedere coram Domino, est beneficia ejus in humilitate cordis confiteri.

»Ista est enim lex Adam, Domine Deus.« Hoc est: Ista enim lex hominis, Domine Deus ut tibi in simplicitate cordis et puritate serviat: et tu facias ei misericordiam tuam, sicut mihi dignatus [Col. 0356C] es facere servo tuo.

»Tu enim scis servum tuum, Domine Deus. Propter verbum tuum, et secundum cor tuum fecisti omnia magnalia haec, ita ut notum faceres servo tuo.« Ac si diceret: Propter verbum tuum quod promisisti Abraham, Isaac et Jacob, fecisti omnia mihi servo tuo. Sed etiam Verbum Patris unigenitus Filius est, qui est benedictus in saecula. Propter mysterium enim incarnationis ipsius ex semine David, gesta sunt multa in David. Quod dicit secundum cor tuum, intelligitur secundum misericordiam tuam.

»Quod non est similis tui, neque enim est Deus extra te, in omnibus quae audivimus auribus nostris.« Non est, inquit, Deus similis tui, qui fecerit [Col. 0356D] magnalia haec, quae audivimus auribus nostris, etc., usquequo ait:

»Quia tu, Domine exercituum Deus Israel, revelasti aurem servi tui, dicens: Domum aedificabo tibi.« Aurem sibi revelare, quia per prophetam praedicatum est, domum sibi aedificandam a Domino. »Quae est autem ut populus tuus Israel gens in terra?« Quae est gens in terra alia praeter populum electum, propter quem venire dignatus est Deus Dei Filius in hunc mundum, velut in Aegyptum, ut assumpta forma servi, commercio sanguinis sui, redimeret sibi populum, acceptabilem, sectatorem bonorum operum? Deum autem ejusdem populi electi, dominicum hominem accipere oportet, quem [Col. 0357A] de Aegypto, hoc est ex hoc mundo per uterum virginis assumpsit. »Et domus servi tui David erit stabilita coram Domino.« Domus David, Ecclesia Christi sine dubio est, de qua satis jam dictum est superius. »Propterea invenit servus tuus cor suum, ut oraret te.« Cum ergo cogitatio per discretionis custodiam restringitur, cor quod fugere consuevit, invenitur. Nihil quippe in nobis est corde fugacius, quod a nobis toties recedit, quoties per pravas cogitationes defluit. Sed David cor suum invenisse dicit, id est, audaciam in corde ut oraret Dominum oratione hac.



CAPUT VIII.

»Factum est autem post haec, percussit David [Col. 0357B] Philisthiim, et humiliavit eos: et tulit David frenum tributi de manu Philisthiim, et percussit Moab, mensus est eos funiculo coaequans terrae. Mensus est autem duos funiculos, unum ad occidendum, et unum ad vivificandum,« etc. Frenum tributi, quinque erant civitates Philisthinorum, quae frequenter Israel sibi tributarium faciebant: quas eis tulit David et humiliavit eas, fecitque sibi tributarias. Unde et in Paralipomenon legitur: »Humiliavit eos, et tulit Geth et filias ejus de manu eorum, et percussit Moab, et mensus est eos funiculo coaequans terrae (I Par. XVIII).« Quod vero scriptum est de David: et percussit Moab et mensus est eos funiculo, coaequans terrae, hyperbolice debet accipi: non enim fieri poterat ut homines in terra [Col. 0357C] degentes, in tantum humiliarentur, donec ipsius terrae dorso, funiculo superextenso comprobante, apparerent aequales: sed immensam humiliationem captae et oppressae gentis voluit Scriptura hoc verbo accumulare, ut diceret ideo aequatos eos terrae, eo quod essent ejurati atque contempti, ita ut in nullo amplius homines in terra degentes, possent eis nequitia coaequari. Hujusmodi locutionis plura habes exempla in Scripturis: quale est illud Evangelii: »Sunt autem et alia multa quae fecit Jesus, quae si scribantur per singula, nec ipsum arbitror mundum capere eos qui scribendi sunt libros (Joan. XXI).« Quomodo enim non caperet mundus libros, qui scribi potuissent in mundo? Sed ad insinuandam magnitudinem, ac multitudinem operum Domini, [Col. 0357D] tali verbo voluit uti Scriptura. Et in planctu David super Saul et Jonathan, aquilis velociores, leonibus fortiores. Cui simillimum est illud etiam saecularium litterarum. Qui candore nives anteirent cursibus auras. Quod autem mensus eos funiculo dixit, funiculum allegorice, pro sorte posuit, eo quod funiculo soleant agrorum spatia metiri. Unde scriptum est: »Et sorte divisit eis terram in funiculo distributionis.« Significat autem, quia tam libera dispositione David regiones Moabitarum haeredibus quibus vellet, divisit quasi possessor quilibet agros proprios ad nutum suum, ducto huc atque inde funiculo, dirimit. »Mensus est autem duos funiculos, unum ad occidendum et unum ad vivificandum.« [Col. 0358A] Et hoc allegorice dictum est, significans quod in sua potestate habuerit, nullo utique contradicente, quos eorum neci daret contumaces, et quibus parceret subjectis. Nam quod ait: »Percussit David Philisthiim, et humiliavit eos, tulitque frenum tributi,« etc., potest allegorice intelligi: David Philisthiim percussit, quia Christus Dominus de aereis potestatibus triumphans, frenum erroris quod humano generi imposuerat, confregit. Quod autem ait: »Percussit Moab et mensus est duos funiculos, unum ad occidendum et unum ad vivificandum.« Occultam ipsius Domini nostri Jesu Christi dispensationem significat, qui quam ex populo infideli, alios gratuita miseratione vivificans, ad aeternam libertatem praedestinavit, alios vero occulto judicio in sua [Col. 0358B] impietate derelinquendo, in perpetua morte damnavit. Quod autem David Moab, qui interpretatur de patre, et Syriam Damasi, et caeteras regiones ditioni suae subjugans, fecit esse tributarias: mystice significant quod Christus omnes gentes sub sua dominatione tenens, facit pensum servitutis sibi reddere, dum singulae quaeque nationes in nominis ejus confessione adunatae, devote censum bonorum operum illi exsolvunt. Damascus enim nobilis est urbs Phoeniciae, eodem vocabulo quo et Meseth ancillae Abraham filius appellatus est: et Damascus interpretatur sublimis, sive humecta. Et bene quae prius humecta libidine, superba spiritu, sanguinem humanum inexplebiliter sitiebat: nunc mandata baptismate Christi, sublimis profectu virtutum, sanguinis ejus [Col. 0358C] poculum desiderat percipere. Quid autem significat quod David vasa aurea et argentea atque aerea, quae tulerat de universis gentibus, sanctificavit Domino, nisi quod Christus omnes quos de universis gentibus convocat ad fidem suam: alios auri loco, hoc est sensu spiritali praeclaros: alios argenti, hoc est eloquentiae nitore splendentes: alios vero praedicatione divini honoris sanctificat Domino, ut in ejus tabernaculo fideliter deservientes, ipsius ministerio in aeternum decentissime perfungantur?

»Fecit quoque sibi David nomen cum reverteretur, capta Syria in valle Salinarum, caesis decem et octo millibus.« Fecisse sibi nomen dicitur, quia in valle Salinarum caesis decem et octo millibus, erexit sibi fornicem triumphalem. Fecit etiam sibi [Col. 0358D] nomen, quia victa Syria Damasci, et Syria Sobal, erexisse sibi dicitur alteram fornicem triumphalem. Et si quem movet, quod in plerisque Latinorum codicibus invenitur, David non decem et octo millia in valle Salinarum, sed duodecim cecidisse: noverit hoc vitium scriptorum in eisdem codicibus molitum esse. Veraciter tunc David in eadem valle Salinarum decem et octo millia cecidit, et Joab vero duodecim millia, sicut in titulo, Quinquagesimi Octavi psalmi scribitur. Caeterum allegorice quid in percussa multitudine a David in Salinarum valle signatur, nisi quia Redemptor noster suae videlicet districtionis examine, in his qui de illo prave sentiunt, stultitiam immoderati saporis exstinguit? Unde et per quemdam [Col. 0359A] sapientem dicitur: »Cor durum male habebit in novissimo; et qui amat periculum in illo peribit.«



CAPUT IX.

»Et dixit David: Putasne est aliquis de domo Saul, ut faciam cum eo misericordiam Domini? Dixitque Siba regi: Superest filius Jonatham debilis pedibus.« David non immemor erat foederis quod habuerat cum Jonatham et olim pepigerat, sed misericordiam quam ei promiserat implere curavit, filiumque ejus requirit, et misericordiam cum eo fecit. Non enim erat David ex eorum societate, de quibus alias scriptum est: Qui tollit ab amico suo misericordiam, timorem Domini derelinquit. Quae [Col. 0359B] res et fidelitatem probavit secundum historiam in viro, et sacramentum juxta allegoriam ostendit in facto. Saepe enim dictum est David personam Christi figurare, necnon et in superioribus commemoratum est: Jonathan qui interpretatur columbae donum, typum tenere gratiae Spiritus sancti. Habuit ergo Jonathas filium parvulum nomine Miphiboseth, utroque pede claudum, ut Scriptura testatur, quem David ad se accersiri jussit: cum praedestinatio et praescientia Dei, eum quem ad saeculi ministeria et mundana negotia exercenda, sermone et actione debilem conspicit, ad divinum ministerium eligit: quia quem mundus per fastum elationis spernit, hunc Deus propter devotionem humilitatis acquirit. Interpretatur enim Miphiboseth decor ignominiae: [Col. 0359C] is ergo cujus loquelam et praescientiam superbia mundi despicit, Dei dono utilis ad spiritale mysterium in Ecclesia apparebit. Quid est ergo quod David Sibam servum Saul de stirpe Saul quaerens, eo revelante, Miphiboseth invenit, nisi quia Redemptor noster electorum numerum discutiendo inter eos qui contempti mundum reliquerunt, ad se venire fecit? Siba enim egressus, venit in tempore. Interrogatus ergo Siba a rege, Miphiboseth filium Jonathae, in domo Machir filii Amiel in Lodobar esse respondit. Quae res praesenti expositioni bene convenit: Interpretatur enim Machir, vendens vel de infirmitate: Amiel, populus ejus dicitur: Lodobar ipse verbum. Denique David noster contemptibiles hujus mundi, et ea quae non sunt eligens, ut ea quae sunt destruat, [Col. 0359D] eos vendibiles mundo, et in infirmitate constitutos reperiendo, populo suo dignos verbo praedicationis ascivit, eisque regium honorem inter filios habere concessit. Unde et David agros Saul servituti Miphiboseth donans, ipsum Miphiboseth convivam suum super mensam suam simul cum filiis esse praecepit: quia mediatoris nostri gratia, quae secundum Mariae vocem: »Deposuit potentes de sede, et exaltavit humiles (Luc. I).« Et juxta prophetiam Annae: »Suscitans de pulvere egenum, et de stercore erigens pauperem: ut sedeat cum principibus, et solium gloriae teneat (I Reg. II).« Contemptibiles personas de mundo auferens, possessores virtutum efficit, et scientia spiritali super mensam Scripturarum [Col. 0360A] sanctarum quotidie secum reficit. Unde evenit ut tales sobolem gignant, qui vocetur Micha. Micha enim quis est Latine resonat, quia frequenter et in admirationem populi tales veniunt: qui nuper e despectu mundi ablati, gloriosi in Ecclesia Dei dono apparebunt.



CAPUT X.

»Factum est autem post haec ut moreretur rex filiorum Ammon, et regnaret Hanon filius pro eo. Dixitque David: Faciam misericordiam cum Hanon filio Naas, sicut fecit pater ejus mecum misericordiam,« et reliqua. Quando fugit David a facie Achis regis Geth, venit ad Naas regem Ammon, qui fecit cum eo misericordiam, multa impertiendo [Col. 0360B] bona. De domo Naas itaque venit in speluncam Odollam, ubi venerunt ad eum pater et mater et omnis domus ejus. Inde venit ab Moab, et dimisit apud eum patrem et matrem, et omnem domum suam, et rediit ad Achis regem. Quo viso, dixit Achis rex Geth: Hiccine ingredietur domum meam? Abiit inde et fugit in speluncam Odollam. Abiit inde, inquit, subauditur de domo Naas, et fugit ad eamdem speluncam. Si vero quaeritur, prout longe superius legitur, cur ad Achis David requierit, ante cujus faciem fugerat, intelligendum est quod iste Achis filius fuerit illius. Unde et Achis cum quo David in praelium contra Saul descendebat, filius fuisse dicitur Maoch. Non enim a patre, hoc nomen patronymicum, sed amatre sumpsit quae Maacha vocabatur, et [Col. 0360C] idcirco non a patre hoc sumpsit nomen, eo quod David a se abjecerit. His enim enucleatis, ad spiritalem intelligentiam apostrophen faciamus. Ait enim:

»Dixitque David: Faciam misericordiam cum Hanon,« etc., usquequo ait: »Tulit itaque Hanon servos David, rasitque dimidiam partem barbae eorum,« et reliqua. Hanon, qui interpretatur, dolor eorum, quis melius intelligi potest quam diabolus, qui Ammonitarum spiritualium, id est malignorum spirituum rector videtur esse? Idem est et princeps hujus mundi, populum videlicet moeroris et semper in angustia constituti, qui comprimere vel coangustare homines desiderat. Sicut enim Hanon rex Moab servos David, ad se missos, deturpavit, [Col. 0360D] atque ludibriter foedatos ad eumdem David remisit: ita et diabolus princeps hujus mundi, plerosque religiosos et praedicantes Verbi Dei conversationem, per subrepentia vitia deturpare consuevit. Qui dum eorum latentia mala, in aperta flagitiosa perpetrataque luxuria detegit, quasi eorum indumenta usque ad nates abscisa, nudosa dignitate castitatis derelinqui: et in oculis hominum turpia facta, quae ipsi persuaserat, revelat. Et dum pristinam eorum fortitudinem eripit, velut barbam radit. Quos tamen verus David, Dominus scilicet et Salvator clementi respectu, per poenitentiam, ab indulgentia non excludit: quos et in Jericho, hoc est sub anathemate poenitentiae et opprobrio meliorum residere jubet: [Col. 0361A] donec sacramenta spiritualia et fortitudinem mentis, quam peccando perdiderant, satisfaciendo recipiant, et sic demum in conspectu ejus stare valeant. Nec credendum est utique, quod David noster milites suos inultos esse patiatur, qui in hostes suos exercitu congregato procedit, ac vindicat suorum injuriam: cum non solum adversarios suos, nunc per sanctorum suorum victoriam confundit, sed etiam in extremo judicio, per justam sententiam, perpetuis ignibus cruciandos tradet.



CAPUT XI.

»Factum est autem, vertente anno, eo tempore quo solent reges ad bella procedere, misit David Joab et servos suos cum eo,« etc. In Hebraeo ita [Col. 0361B] legitur: »Eo tempore quo reges ad bella processerant, misit David Joab,« etc. Hos reges dici, qui processerunt contra David in pugnam, scilicet regem Rohob, et Istob, et Soba, et Maacha. Qui utique reges Syriae fuerunt, et pugnare voluerunt (conducti mercede a rege Moab) contra David, a quo triumphati esse leguntur. »Et ait Joab Abisai fratri suo: Si praevaluerint adversum me Syri, eris mihi in adjutorium: si autem filii Ammon praevaluerint adversum te, auxiliabor tibi.« Hoc est quod in Proverbiis Salomon ait: »Frater qui adjuvatur a fratre, quasi civitas munita, et judicia quasi vectes urbium (Prov. XVIII).«

»Quadam die accidit ut surgeret David de stratu suo post meridiem, et deambularet in solario domus [Col. 0361C] regiae. Viditque mulierem ex adverso se lavantem super solarium suum.« Atque post pauca subjungitur:

»Misit itaque David nuntios, et tulit eam. Quae cum ingressa esset ad illum, dormivit cum ea,« et reliqua. In hac sententia non ex nostra aliquid ponimus, sed sanctorum doctorum dicta inserere nitimur. Plerumque res quaelibet per historiam virtus est, per significationem culpa. Sicut aliquando res gesta in facto causa damnationis est, in scripto autem prophetia virtutis. Quod verum esse citius ostendimus, si istud sacrae Scripturae testimonium ad utraque probanda proferamus. Quis namque audiens, non solum fidelium, sed ipsorum quoque infidelium, non statim damnabit, quod David in solario [Col. 0361D] deambulans, Bethsabee Uriae concupiscit uxorem? Quem tamen a praelio revertentem, ire ad domum admonet, ac pedes lavare. Qui protinus respondit dicens: Arca Domini sub pellibus est, et ego in domo mea requiescam? Quem David ad mensam propriam suscipit, eique epistolas, per quas mori debeat, tradit. Cujus autem David in solario deambulans typum tenet, nisi ejus de quo scriptum est: »In sole posuit tabernaculum suum?« (Psal. XVIII.) Et quid est Bethsabee ad se perducere, nisi legem litterae, carnali populo conjunctam, spiritali sibi intellectu sociare? Bethsabee enim puteus septimus dicitur, quia nimirum per cognitionem legis infusio spiritalis gratiae, perfectaque nobis sapientia ministratur. [Col. 0362A] Quem vero Urias nisi Judaicum populum significat? cujus nomen interpretatum dicitur lux mea Dominus: Judaicus autem populus, quia de accepta legis scientia extollitur, quasi de Dei luce gloriatur. Sed huic Uriae David uxorem abstulit sibique conjunxit, quia videlicet manu fortis, quod David dicitur, in carne Redemptor apparens, dum de se spiritaliter loqui legem innotuit, per hoc quod juxta litteram tenebratur, hanc a Judaico populo extraneam demonstravit sibique conjugem, quia semper illam praedicari declaravit. Uriam tamen ad domum ire David admonet, pedesque lavare: quia incarnatus Dominus veniens, Judaico populo praecepit ut ad conscientiam redeat, et sordes operum tergat fletibus ut spiritaliter mandata legis intelligat: [Col. 0362B] et post tantam duritiam praeceptorum, fontem baptismatis inveniens, ad aquam post laborem recurrat. Sed Urias arcam Domini esse sub pellibus meminit, responditque quod domum suam intrare non posset; ac si Judaicus populus dicat: Ego mandata Dei in sacrificiis carnalibus videbo, et redire ad conscientiam, per spiritalem intelligentiam non requiro. Quasi enim arcam esse sub pellibus dicit, qui praecepta Dei non nisi ad exhibendum ministerium sacrificii carnalis intelligit. Hunc tamen etiam redire ad domum nolentem, David ad mensam vocat: quia, quamvis Judaicus populus ad conscientiam redire contemnat, ei tamen Redemptor veniens mandata spiritalia praedicat dicens: »Si crederetis Moysi, crederetis forsitan et mihi, de me enim ille scripsit [Col. 0362C] (Joan. V).« Legem itaque Judaicus populus tenet, quae divinitatem loquitur, cui idem populus credere dedignatur. Unde et Urias ad Joab cum epistolis, ex quibus occidi debeat, mittitur: quia idem ipse Judaicus populus legem portat, qua convincente morietur. Dum enim mandata legis retinens implere renititur, ipse nimirum refert judicium unde damnabitur. Quid ergo per factum istud David scelestius? Quid Uria mundius dici potest? Sed rursus per mysterium, quid David sanctius, quid Uria infidelius invenitur? quando et ille per vitae culpam prophetiae signat innocentiam: et iste per vitae innocentiam, in prophetia exprimit culpam. Virtus namque sacri eloquii sic transacta narrat, ut ventura exprimat; sic factorem approbat, ut ei mysterio contradicat; [Col. 0362D] sic gesta damnat, ut haec mystice gerenda persuadeat. Aliter, David interpretatur manu fortis, sive desiderabilis. In figura Christi post meridiem in solario deambulans, vidit mulierem se lavantem, atque concupivit. Sic nimirum Dominus, declinante jam mundo, velut in solario deambulans, corpus quod assumere dignatus est, in sole posuit, quia cunctis patefecit. Vidit mulierem, hoc est Ecclesiam ex gentibus, super tectum, in altitudine videlicet contemplationis, per lavacrum regenerationis a sordibus saeculi se mundantem, domum luteam spiritali contemplatione transcendentem atque calcantem respexit: atque interfecto diabolo, eam per fidem indissolubili conjugio sibi copulavit. Bethsabee [Col. 0363A] quippe interpretatur puteus septimus, seu puteus satietatis, sanctam videlicet praefigurans Ecclesiam: in qua est septiformis gratia Spiritus sancti, cujus dono omnes electi satiantur. Urias vero lux mea Dominus dicitur. Hethaeus abscisus interpretatur, personam in se exprimens diaboli: qui cum sit tenebrosus, et de terra viventium abscisus, transfert se in angelum lucis, et fingit se esse quod non est, audens de Deo dicere, lux mea, Dei est. Oderimus ergo peccatum, sed prophetiam non exstinguamus. Amemus illum David quantum amandus est, qui nos a diabolo per misericordiam liberavit. Amemus et istum poenitentem David, qui tam grave in se vulnus iniquitatis poenitentiae et humilitatis confessione sanavit. Ad hoc ergo in Scriptura sacra virorum [Col. 0363B] talium, id est David et Petri, peccata sunt indicata, ut cautela sit minorum, ruina majorum. Ad hoc vero utrorumque illic et poenitentia insinuatur, et venia, ut spes pereuntium sit recuperatio perditorum. De statu suo David cadente, nemo superbiat: de lapsu etiam suo David surgente, nemo desperet. Sed fortasse quis dicat, si David imaginem Christi gerebat, quomodo multas uxores et concubinas habuisse scribitur, cum has res Christus exhorrescat et damnet? Hoc enim per figuram fiebat. Multae enim uxores David multarum gentium et nationum imaginem indicabant: quae per fidem Christi consortio jungerentur. Concubinae vero ejus significant haereticorum ecclesias, quae sub Christi nominis titulo manere se gloriantur: sed quia propter carnalia lucra [Col. 0363C] sectantur Christum, non conjuges sed concubinae vocantur. Denique nec reges si plures habeant uxores vel concubinas, crimen est, quia jam transierunt figurae, pro quibus uxorum vel concubinarum venia concedebatur: at nunc, quia figurae transierunt, venia nulla datur.



CAPUT XII.

»Misit ergo Dominus Nathan ad David, qui cum venisset ad eum, dixit ei: Duo viri erant in civitate una, etc.« Sciendum est quod Nathan propheta ad David regem, non statim quando in Bethsabee ipse David peccavit, a Domino missus est, sed postquam eamdem mulierem in domum suam introduxit, atque filius ex ea natus est, ut obstinatio peccati occasionem non haberet defensionis. [Col. 0363D] Cum autem a praepositis Ecclesiae hujus saeculi potentes arguuntur, prius per quasdam similitudines velut de alieno negotio requirendi sunt. Et cum rectam sententiam quasi in alterum contra se ipsi protulerint, tunc modis congruentibus de proprio reatu feriendi sunt, et ut mentes temporali potentia tumidae, contra corripientem nequaquam se erigant, quae sibi suo judicio proprii oris ligant.

»Quamobrem non recedet gladius de domo tua usque in sempiternum.« Nota quomodo de domo David, hoc est populi Judaeorum, ultionis gladius usque in aeternum non recedet.

»Et dixit David ad Nathan: Peccavi Domino. [Col. 0364A] Dixitque Nathan ad David: Dominus quoque transtulit peccatum tuum; non morieris. Verumtamen quoniam blasphemare fecisti inimicos nomen Domini propter verbum hoc, filius qui natus est tibi morte morietur.« Hic considerare possumus quantum valet apud Deum humilis et vera poenitentia, si ex corde fuerit. Nam David nihil aliud dixit, postquam peccatum suum increpatus a propheta cognovit, nisi uno verbo confessus est, dicens: »Peccavi Domino,« et statim veniam consecutus est, teste propheta qui ait: »Dominus quoque transtulit peccatum tuum, non morieris.« Hoc est quod scriptum est: »Si confessus ingemueris, salvus eris.« Et illud: »Nolo mortem peccatoris, sed potius ut convertatur et vivat (Ezech. XVIII).« Hinc [Col. 0364B] iterum scriptum est: »Peccator, in quacunque die conversus fuerit, omnia peccata ejus in oblivione erunt coram me (Ezech. XXXIII).« Sic nimirum Petrus respectus a Domino flevit et peccatum negationis flendo delevit. Sic latro in momento, in extremitate vitae confitendo Deum, et peccatum suum cognoscendo, dicens: »Nos digna factis recipimus (Joan. XIII),« paradisum promeruit. Sed quia exigente causa David ad medium deducto in ordine historiae, tanti facinoris memoriam fecimus, lectoris fortasse animus movetur: cur omnipotens Deus eos quos in perpetuum elegit, quos ad bonorum quoque spiritalium culmen assumit, illaesos a corporalibus vitiis non custodit? Unde quia satisfieri citius credimus, breviter respondemus: Nonnulli enim per accepta [Col. 0364C] dona virtutum, per impensam gratiam bonorum operum, in superbiae vitium cadunt, sed tamen quo ceciderant non agnoscunt. Proinde contra eos hostis antiquus, qui jam interius dominatur, etiam exterius saevire permittitur: ut qui in cogitatione elati sunt, per carnis luxuriam prosternantur. Scimus autem quia aliquando minus est, in corporis corruptionem cadere, quam cogitatione tacita ex deliberata elatione peccare. Sed cum minus turpis superbia creditur, minus vitatur: luxuriam vero eo magis erubescunt homines, quo simul omnes turpem noverunt. Unde fit plerumque, ut nonnulli post superbiam in luxuriam corruentes, ex aperto casu, malum culpae latentis erubescant, et tunc etiam majora corrigunt, cum prostrati in minimis [Col. 0364D] gravius confunduntur. Reos enim se inter minora conspiciunt, qui liberos inter graviora crediderunt. Pia ergo Domini dispensatione laxatos, nonnunquam malignus spiritus de culpa ad culpam trahit, et dum plus percutit, inde eum quem ceperat, amittit: atque unde prius vicisse cernitur, inde superatur. Considerare libet inter munitum gratiae sinum, quando Deus misericordiae favore nos continet. Ecce qui de virtute se extulit, per vitium ad humilitatem redit. Qui vero acceptis virtutibus extollitur, non gladio, sed, ut ita dixerim, medicamento vulneratur. Quid enim est virtus, nisi medicamentum? Et quid est vitium, nisi vulnus? quia ergo nos de medicamento vulnus facimus, facit ille de vulnere [Col. 0365A] medicamentum, ut qui virtute percutimur, vitio curemur. Sed inter haec sciendum quod plerique hominum, qui in multis corruunt, arctius ligantur. Cumque eos antiquus hostis ex uno vitio percutit ut concidant, ex alio quoque ligat ne surgant. Consideret itaque homo cum quo adversario bellum gerat, et si jam se aliquo deliquisse perpendit, saltem ad culpam protrahi ex culpa pertimescat, ut studiose vitentur vulnera, quibus frequenter interficit: quia valde rarum est, quod hostis noster electorum saluti, etiam vulneribus servit. Erudiendos enim, sicut diximus, electos suos Dominus saepe tentatori subjicit, sicut post paradisi claustra, post tertii coeli secreta, ne revelationum magnitudine Paulus extolli potuisset, ei Satanae angelus datus (II Cor. XII). [Col. 0365B] Sed, ut praefati sumus, ipsa hac tentatione disponitur, ut qui elati perire poterant, humiliati a perditione serventur. Secreto ergo dispensationis ordine, unde saevire permittitur iniquitas diaboli, inde pie perficitur benignitas Dei: quia adversarius noster ideo obtemperat nutibus supernae gratiae, unde exercet iram nequissimae voluntatis suae. Sed notandum est, quia ad hoc in Scriptura sacra virorum talium, id est David et Petri, peccata sunt indita, ut cautela minorum sit ruina majorum. Ad hoc vero utrorumque illico et poenitentia insinuatur et venia, ut spes pereuntium sit recuperatio perditorum. De statu ergo suo, David cadente, nempe superbiat: de lapsu etiam suo, David cadente, nemo desperet. Ecce quam mirabiliter Scriptura sacra eodem modo [Col. 0365C] verbo superbos premit, quo verbo humiles levat, unamque rem gestam retulit, et diverso modo superbos quidem ad humilitatis fortitudinem, humiles vero ad spei fiduciam revocavit. O inaestimabile novi generis medicamentum, quod uno eodemque ordine positum, premendo tumentia exsiccat, et sublevando arentia infundit. De majorum nos lapsu terruit, sed de reparatione roboravit. Sic quippe semper sic nos divina misericordia superbientes reprimit, et ne ad desperationem corruamus fulcit. Sed requirendum est, si peccatum David tam detestabile Dominus transtulit, quid est quod omnia quae eodem peccato per prophetam ei a Domino dicta sunt, postmodum toleravit? Sed procul dubio Dominus delet illud, sed sine ultione non deserit: aut enim [Col. 0365D] ipse hoc homo in poenitentem punit, aut hoc Deus cum homine vindicans percutit. Nequaquam igitur peccatum parcitur, quod nullatenus sine vindicta laxatur. Sic enim David audire post conversionem meruit: »Dominus transtulit peccatum tuum,« et tamen multis post cruciatibus afflictus aufugiens, reatum culpae quam perpetraverat exsolvit. Sic nos salutis vindicta, a culpa primi parentis exsolvimur, sed tamen reatum ejusdem culpae diluentes, absoluti quoque adhuc carnaliter obimus: quia delicta nostra, sive per nos seu per semetipsum resecat etiam cum relaxat. Ab electis enim suis iniquitatum maculas studet temporali afflictione tergere, quas in eis in perpetuum non vult videre.

[Col. 0366A] »Et jejunavit David jejunio, et ingressus scorsum jacuit super terram,« etc. David septem diebus recubans pro facinore suo, donec infans moreretur, perfectam gessit poenitudinem, cunctis videlicet delinquentibus, formam relinquens poenitentiae: ut quoties quispiam nostrorum in quolibet labitur facinore, tandiu fletu insistere debeat, donec peccati desiderium in voluntate nostra funditus aboleatur. Septem vero diebus, septiformem sancti Spiritus gratiam significasse non dubium est, sine cujus dono, nullus poenitens indulgentiam peccatorum consequi potest.

»Et consolatus est David Bethsabee uxorem suam, ingressusque ad eam dormivit cum ea, quae genuit filium, et vocavit nomen ejus Salomon, et Dominus [Col. 0366B] dilexit eum. Misitque eum in manu Nathan prophetae, et vocavit nomen ejus Amabilis Domino, eo quod diligeret,« et reliqua. In Hebraeo habetur, »et vocavit nomen ejus Dida,« id est dilectus Domini. Propter Dominum dicitur dilectus, propter suam scilicet misericordiam gratuitam, qua eum diligere dignatus est. Cum utique ejus dilectione et misericordia indignus existeret, quem constabat manzer esse.

»Igitur pugnabat Joab contra Rabath filiorum Ammon,« et reliqua. Notandum quod in Hebraeo, quando cum adjectione ponitur nominum, Rabath scribitur, sicut est hic. Quando vero sine adjectione nominum non Rabath, sed Raba scribitur.

»Congregavit itaque David omnem populum, et [Col. 0366C] profectus est adversum Rabath. Cumque dimicasset, cepit eam et tulit diadema regis eorum de capite ejus pondo auri talentum,« etc. In Paralipomenon libro ita habetur: »Tulit, inquit, David coronam Melchom de capite ejus, et invenit in ea auri pondo talentum, et pretiosissimas gemmas, fecitque diadema inde.« Melchom quippe non est nomen proprium regis, sed idolum fuit: et interpretatur rex eorum. Cujus diadematis aurum et gemmas conflasse et purgasse dicitur David secundum legem, fecisse sibi diadema quod hic positum super caput ejus dicitur: »Sed et praedam civitatis asportavit multam valde. Populum quoque ejus adducens servavit, et circumegit super eos ferrata carpenta. Divisitque cultris et transduxit in typo [Col. 0366D] laterum.« Id est serravit ferratis carpentis corpora hominum, et divisit cultris ferreis, sicut lateres dividi solent, qui ex paleis et luto conficiuntur. Victoria autem haec David in Ammonitis, quam dux suus bellando inchoavit, sed rex ipse perfecit, quid significat nisi regis nostri victoriam in cunctis gentibus? Dux enim David contra hostes bellum agit, cum ordo sanctorum praedicatorum, contra mundi potentes, scutum fidei opponit. Sed finis certaminis et triumphus belli ad regem Christum solummodo defertur: quia ipsi omnis potestas, et potentia regni ascribitur. »Deus est enim, secundum Apostolum, qui operatur in nobis et velle et perficere, et ipse triumphat nos semper in [Col. 0367A] Christo Jesu.« Coronam ergo regis populi hostilis David de capite tulit, et sibi diadema inde formavit, cum Redemptor noster ex contraria potestate regnum auferens, sibimet insigne decorum paravit. Quae autem melius corona David intelligitur, quam conventus populi catholici? quae caput nostrum, regem videlicet Christum, corde credulo nobiliter ambit et digne conversans decenter coronat? omnis enim sanctorum labor, et certamen atque victoria, ad honorem coelestis regis refertur, quia ipse est cui »omne genu flectitur, coelestium et terrestrium, atque infernorum: et omnis lingua confitetur, quia Dominus Jesus Christus in gloria est Dei Patris (Phil. II).« Rabath ergo civitas est regni Ammon, quae nunc Philadelphia vocatur, cujus meminit et [Col. 0367B] Jeremias propheta (Jer. XLIX), interpretatur ergo Rabath multi: et Salvator in Evangelio dicit: »Quia multi venient ab oriente et occidente, et recumbent cum Abraham et Isaac et Jacob in regno coelorum (Marc. IX).« Verum juxta historiam hinc Verba dierum ita narrant: »Manubias quoque urbis plurimas tulit: populum autem qui erat in ea eduxit, et fecit super eos tribulas et trahas, et ferrata carpenta transire: ita ut dissecarentur et contererentur.« Sic fecit David cunctis urbibus filiorum Ammon, et reversus est cum omni populo in Jerusalem. Idcirco ista subnectere curavi, ut historiam lucidius propalarem.



CAPUT XIII.

[Col. 0367C] Deinde sequitur qualiter exosam habuit Amnon sororem suam Thamar post peccatum, magno odio nimis, etc. Amnon Thamar sororem suam causa offensionis David patris sui, incestavit: hoc enim fuit initium scandali domui ejus. Quod autem post perpetrato scelere exosam eam habuisse legitur, eorum personam expressit, qui post admissum quodlibet facinus majus odio habent quam ante perpetrationem illud dilexerant, et ob hoc citius veniam consequuntur, quam illi qui faciunt et diligunt, si tamen in aliud malum denuo non offendunt. Sicut Amnon, qui post admissum stuprum in sorore sua, ob hoc mortem non evasit, quia ebrletatem, quae fomes est luxuriae, non vitavit. Moraliter vero monemur hoc facto, ut semper caute ac prudenter agamus, [Col. 0367D] ne forte dominentur in nobis vitia et princeps peccati, qui falsam pacem periclitantibus spondet, nos imparatos inveniens, atque improvisos trucidet: sicut Absalom Amnon fratrem suum, propter stuprum Thamar incautum necavit. Absalom pater pacis, sive patris pax interpretatur: Amnon donans, et Thamar amaritudo; qui enim membra sua donat libidini, et semetipsum tradidit servire iniquitati ad iniquitatem, in peccati amaritudinem cadit: licet inimicus se quasi patrem pacis ostentet, et prospera pro talibus factis provenire falso promittat. Necesse est enim ut cito ad poenitentiam post scelus redeamus, ne forte diabolus, si adhuc ebrietati inservierimus, et in luxum saeculi resolvamur, per obtemperantes [Col. 0368A] sibi malignos spiritus, in necem nostram conspiret, ac morti perpetuae tradat.

»Porro Absalom fugiens abiit ad Tholomai filium Ammiud, regem Gessur,« etc., usquequo ait: »Cessavitque David rex persequi Absalom, eo quod consolatus super Amnon interitu.« Tradunt enim Hebraei, sicut a quibusdam didici, quod Tholomai pater fuit Maacha matris Absalom, quam David in praelio cepit, et Caesareae, ut inquiunt, unguibus praecisis secundum legem, accepit uxorem, et ex ea genuit Thamar et Absalom; et ideo ad eum fugisse perhibent. Nam quod sequitur: »Cessavitque David persequi Absalom,« in Hebraeo, ut iidem Hebraei ferunt, legitur: »Cessavit itaque rex exire,« id est voluisse idem David exire ut reduceret Absalom, sed [Col. 0368B] pertractans in corde suo, quod quoties eum videret, toties dolorem mortis Amnon ei ad memoriam reduceret: idcirco cessasse dicitur exire post Absalom, subauditur ut eum ad propria revocaret. Illud etiam quod subinfertur: »Consolatus est David super Amnon interitu,« ita intelligi volunt, videlicet postquam noluit exire post Absalom, ut reduceret eum et videretur ab eo, coepit consolari super morte Amnon. Quandiu enim putabatur reduci Absalom, ut videretur a David, semper mors Amnon filii sui animo ejus occurrebat: sive consolatus est super ejus interitu, sicut nobis videtur, eo quod noverit eum flagitiosum et dignum morte, meritoque perisse.



CAPUT XIV et XV.
[Col. 0368C]

»Intelligens autem Joab filius Sarviae, quod cor regis versum esset ad Absalom, misit Thecuam, et tulit inde mulierem sapientem, dixitque ad eam: Lugere te simula, et induere veste lugubri, et ne ungaris oleo, ut sis quasi mulier plurimo jam tempore lugens mortuum.« Cor regis versum esse ad Absalom vidisse dicitur Joab, eo quod viderit eum pro Absalom suspirare, et in eo intellexit quod cor ejus versum esset ad Absalom.

»Misit Thecuam et tulit inde mulierem sapientem.« Thecua civitas est, de qua fuit Amos propheta. Putatur autem eadem vidua avia fuisse ejusdem Amos prophetae. Quae respondit:

»Heu mulier vidua ego sum. Mortuus est autem [Col. 0368D] vir meus, et ancillae tuae erant duo filii, qui rixati sunt adversus se in agro, nullusque erat qui eos prohibere possit, et percussit alter alterum et interfecit. Et ecce consurgens universa cognatio adversus ancillam tuam, dicit: Trade eum qui percussit fratrem suum.« In veritate autem, ut Hebraei tradunt, haec mulier vidua, duos filios habere poterat, qui rixati sunt in agro super haereditate patris sui, et alterum ab altero interemptum: sed seipsa tamen eadem vidua in persona David posuit, et duos filios suos in persona Amnon et Absalom. Cognationem vero quae consurrexit adversus filium suum, in persona caeterorum filiorum David. Dixitque mulier:

[Col. 0369A] »In me, Domino mi rex, iniquitas et in domo patris mei, rex autem et domus ejus sit innocens.« Ac si diceret: Pro eo quod alter filius in alterum consurrexerit, in me sit iniquitas, quia absque culpa es in eo quod illi duo fratres inter se conflixerant. Et sicut ego absque culpa sum, pro eo quod duo ilii mei consurrexerunt adversum se, et interfectus est alter ab altero, ita et tu absque culpa es, pro eo quod Absalom Amnon, dignum morte, interfecit.

»Quae ait: Recordetur rex Domini Dei sui, ut non multiplicentur proximi sanguinis ad ulciscendum, et nequaquam interficiant filium meum.« Recordatio hic pro juramento posita est, ac si aperte diceretur: Recordetur rex promissionis suae, imo juramenti, quo mihi per Dominum Deum suum pollicitus [Col. 0369B] est, ut non multiplicentur proximi sanguinis ad ulciscendum.

»Dixitque mulier: Quare cogitasti istiusmodi rem contra populum Dei, et locutus est rex verbum istud ut peccet, et non reducat ejectum suum.« Ex hoc loco demonstratur illud quod superius dictum est: »Cessavit David rex exire post Absalom,« id est, cessavit ut non exiretur ab aliquo et non reduceret Absalom.

Inde ait mulier: »Et locutus est rex verbum illud ut peccet, et non reducat ejectum suum.« Quod vero ait: »Quare cogitasti istiusmodi rem contra populum Dei?« Populum Dei vocat eumdem Absalom, sive eos qui cum illo erant: qui quasi captivi et ejecti erant, et quod non reducerentur ad haereditatem [Col. 0369C] Dei, ne forte coacti diis alienis in terra aliena servirent.

»Nec vult perire Deus animam, sed retractat cogitans ne pereat penitus qui abjectus est.« Ac si diceret: Deus peccatores qui a diabolo captivi detinentur, ut ad se convertantur, vocat: et tu qui eum imitari debes, cur non eo modo agis?

»Et quando tondebat capillum (semel autem in anno tondebatur). In Hebraeo igitur ita legitur: Et quando tondebatur caput ejus, statuto tempore tondebatur,« et reliqua. Non enim semel in anno, ut Latini codices habent, tondebatur, sed statuto tempore, id est in triginta diebus. Sed nos hanc opinionem aliquorum omittentes, simpliciter sicut apud nos legitur, videlicet quando tondebat caput [Col. 0369D] (semel autem in anno tondebatur) legere decrevimus: quia hanc translationem ex Hebraico fonte haustam credimus. Porro autem quod ait:

»Nam sicut Absalom vir non erat pulcher in omni Israel et decorus nimis. A vestigio pedis usque ad verticem, non erat in eo ulla macula. Qui etiam postea facit sibi currus et equites, qui et judicium patris stans in porta reprehendebat.« Potest figuraliter intelligi Absalom ipse filius David (qui interpretatur patris pax, de qua interpretatione dicturi sumus in sequentibus) figuram gestavit populi Judaeorum: qui bene decorus esse dicitur, quod ad eumdem populum figuraliter refertur, propter regnum et sacerdotium, atque caetera dona quae olim [Col. 0370A] a Deo collata fuerant. Qui pacem cum nostro David Domino scilicet Salvatore habere noluit. Ait enim idem Absalom.

»Quis me constituat judicem super terram?« etc. Simulata humilitas in Absalom demonstrata est: nihil enim est deterius, quam per hypocrisim falsas virtutes quempiam exaggerare, et per elationem cordis majorum acta et fortia reprehendendo diffamare. Sicut et Absalom patris sui justa judicia ausu temerario coram omni populo reprehendere non timuit.

»Post quadraginta autem annos dixit Absalom ad regem: Vadam, et reddam vota mea, quae vovi Domino in Hebron.« Quadragesimus agebatur annus ex eo tempore quo Saul Nobe civitatem cum sacerdotibus octoginta quinque propter David interemit, [Col. 0370B] et idcirco hic idem quadragesimus annus ponitur, ut monstretur divinam ultionem suscitari super David, eo quod Abimelech sacerdotem fefellerit, et propter eum sacerdotum caedes facta fuerit. Cave, lector, plerosque mendosos codices, in quibus scriptum invenitur, post quatuor, non post quadraginta annos: in vetustioribus vero codicibus, et in Hebraica veritate, non quatuor, sed quadraginta scribuntur anni. Si vero quis contentiosus eosdem quatuor annos astruere voluerit, ab eo tempore quo Absalom Amnon fratrem suum interfecit, usque ad illud tempus quo patri dixit: »Vadam, et reddam vota mea quae vovi Domino in Hebron,« perspicue se errare, si diligenter perscrutatus fuerit, inveniet: cum utique Amnon interfecto, Absalom ingressus apud [Col. 0370C] Tholomai regem tribus annis, et in Hierusalem inde revocatus, non viso patre duobus moratus annis fuerit, et sexto anno faciem patris viderit, et contra eum perduellionem praeparavit. Votum namque se vovisse mentiendo dixit, id est, orationem facturus in loco quo requiescunt Abraham, Isaac et Jacob.

»Venit autem et Zadoc, et universi Levitae cum eo, portantes arcam foederis Domini, et deposuerunt arcam Dei. Et ascendit Abiathar donec expletus esset omnis populus qui egressus fuerat de civitate.« Ideo arcam Dei deposuisse dicuntur, ut Dominus ab Abiathar sacerdote consuleretur, quo versus David ire deberet. Ascendisse autem Abiathar dicitur, id est orasse, et quia oraculum divinum non ei responsum est, idcirco in subsequentibus dixit [Col. 0370D] David, ut reportaretur arca Dei in urbem.



CAPUT XVI.

»Et venit David usque Bahurim. Et ecce egrediebatur inde vir de cognatione Saul nomine Semei, filius Gera, et maledicebat David. Abisai autem dixit: Vadam et amputabo caput ejus,« et reliqua, usquequo ait: »Quid mihi et vobis, filii Sarviae? dimittite ut maledicat.« Hebraeus non habet, »dimittite ut maledicat,« sed tantum »maledicat.« Abisai solus dixerat: »Vadam et amputabo caput ejus;« et David ad Abisai et Joab respondit, dicens: »Quid mihi et vobis, filii Sarviae?« Ac si diceret: Nunquid vultis interficere istum, sicut interfecistis Abner? [Col. 0371A] Dominus enim praecepit ei ut malediceret David. Et quis est qui dicat, quare sic fecerit? Subauditur: Quare sic fecerit, non Dominus, sed Semei. Semei qui maledixit David, ipse est, ut Hebraei dicunt, Nabath, pater Jeroboam, qui filius Jemini dicitur, et in zelo domus Saul maledicebat David. Nomen vero avi ejus Semei fuit, et ipse Semei ex tribu Ephraim filii Joseph exstitit. Unde et idem Semei ad David dixit: »Primus quoque veni hodie de omni tribu Joseph.«

»Cum autem venisset Chusai Arachites amicus David ad Absalom, locutus est ad eum: Salve rex, salve rex. Ad quem Absalom: Haec est, inquit, gratia ad amicum tuum?« In Hebraeo legitur: »Haec est, inquit, misericordia ad amicum tuum,« quod [Col. 0371B] non affirmando, sed negando pronuntiandum est; et est sensus: Misericordia est aut dici debet, quod David amicum tuum dimisisti, et cum eo non isti.



CAPUT XVII.

»Dixit igitur Achitophel ad Absalom: Eligam mihi duodecim millia virorum, et consurgens persequar David hac nocte: et irruam super eum, quippe qui lassus est et resolutis manibus, percutiam eum. Cumque fugerit omnis populus qui cum eo est, percutiam regem desolatum: et reducam universum populum quomodo omnes reverti solent.« Scilicet, sicut reverti solent hi qui amisso in praelio rege revertuntur, sic universus populus Israel revertetur ad te

[Col. 0371C] »Et cum ceciderit unus quilibet in principio, audiat quicunque audierit, et dicet: Facta est plaga in populo qui sequebatur Absalom. Et fortissimus quisque, cujus cor est quasi leonis, pavore solvetur. In Hebraeo ita habetur: Et fortissimus ipse cujus cor ejus quasi leonis, pavore solvetur.« Quod non affirmando, sed negando pronuntiandum est. Fortissimus iste David intelligendus est, quod et sequentia declarant.

»Scit enim omnis Israel fortem esse patrem tuum, et robustos omnes qui cum eo sunt.« Sed quid iste Achitophel significet, dicemus in posterum.

»Jonathas autem et Achimaas stabant juxta fontem Rogel. Abiit ancilla et nuntiavit eis, et illi profecti sunt.« Haec ancilla quasi lavandi gratia cum [Col. 0371D] pannis ad fontem Rogel ierat, ut penitus res non deprehenderetur: puer autem qui rem indicat Absalom, filius ejusdem ancillae parvulus dicitur fuisse. Prius enim paulatim historiam continuando hic tangere decrevimus, ut postmodum quid mystice continuat, indagando propalemus. Sed quia de Absalom historia praetergreditur, secundum allegoriam considerare libet, quid illud significet, quod parricida filius patrem insequitur. Primo, pater ejus declinans fugit ante faciem ejus, securus de victoria: quia sciebat impium perire, quem etiam flevit magno luctu, et deflevit exitum parricidae. Scribitur enim fugisse David a facie bellantis adversum se filii. Et alibi scriptum est de populo Hierusalem, Domino dicente: [Col. 0372A] »Filios enutrivi et exaltavi, ipsi autem spreverunt me (Isa. I).« Filius ergo ejus impius tropice accipi potest populus Judaicus, qui eum tradidit. Absalom autem, sicut ante jam dictum est, intelligitur patris pax. Quod mirum videtur in historia, patris pax quemadmodum possit intelligi, qui patrem bello est persecutus. Sed qui diligenter allegoriam intendunt, inspiciunt Absalom esse Hierusalem: quae etiam et ipsa pax interpretatur. A cujus facie in Galilaeam fugit, Christus videlicet, qui eam patiendo deserens, in gentibus per fidem secessit. Alii Absalom, Judam traditorem accipiunt, quem non bonum tanta etiam miranda patientia Christus pertulit tanquam bonum, cum ejus cogitationes non ignoraret. Cum adhibuit convivium, in quo corporis et sanguinis [Col. 0372B] sui figuram, discipulis commendavit et tradidit: quod denique in ipsa traditione et osculum accepit. Bene intelligitur pacem Christum exhibuisse traditori suo, quamvis ille sceleratae cogitationis interno bello vastaretur. Et ideo Absalom patris pax dicitur, quia pater habuit pacem quam ille non habuit. Hanc enim posteriorem sententiam non commentando protulimus, sed de dictis beati Augustini ex titulo videlicet tertii psalmi in quibus tanquam clarissima tuba disputando resonans edisserit, decerpsimus. Achitophel igitur qui, recedens a David, ad Absalom transmigraverat, haereticos significat qui, recedentes a tramite veritatis, se sociant hosti antiquo, et subsequuntur errorem: interpretatur autem frater meus cadens: Gilonites vero transmigratio. [Col. 0372C] Contra quos Propheta increpans, dicit: »In Domino confido, quomodo dicitis animae meae, transmigra in montem sicut passer (Psal. X)?« Et merito tales laqueo diaboli atque malitiae suae vitam propriam finiunt, qui alienam pravis suasionibus corrumpere satagunt. Sicut ipse in propria domo suspendio interiit, qui alienae vitae, hoc est David, insidiatus est. Unde scriptum est: »Qui fodit foveam, incidet in illam (Prov. XXVI; Eccl. X).« Sed quid aliter significet, dicemus in posterum.

»Venit autem et Sadoc et universi levitae cum eo, portantes arcam foederis Dei, et deposuerunt arcam Dei. Et ascendit Abiathar, donec expletus est omnis populus, qui egressus fuerat de civitate. Et dixit rex ad Sadoc: Reporta arcam Dei in urbem. [Col. 0372D] Si invenero gratiam in oculis Domini, reducet me et ostendet mihi eam et tabernaculum suum. Si autem dixerit, Non places,« et reliqua. Jam enim quod secundum historiam ista significent inculcavimus. Caeterum quantum ad altiorem intelligentiam pertinet, Sadoc sacerdos, qui interpretatur justus, qui arcam Domini reportavit in urbem, personam gestavit sanctorum, et eorum videlicet qui tempore passionis Domini, licet corpore in brevi ab eo discesserunt, fide tamen et dilectione minime separati sunt.

»Et dixit David ad Chusai Arachitem: Si veneris mecum, eris mihi oneri,« etc. Nam et iste etiam Chusai amicus David, qui interpretatur festinans, qui et ab eo in Hierusalem revertens, consilium Achitophel [Col. 0373A] dissipavit, personam gestavit eorum qui occulte erant ex populo Judaeorum discipuli Domini, sicut fuit Nicodemus et Joseph ab Arimathaea, vel caeteri hujusmodi. Potest etiam significare credentes ex gentibus, qui licet cum Absalom aliquando fuisse visi sunt, tamen pravis ejus operibus non erant communicantes, nec Achitophel iniquis suggestionibus unquam consentientes: sed cum David fideliter permanserunt. Interpretatur autem Chusai Aethiops, Arachites longitudo mea. Hinc quoque in propheta scriptum est: »Mutavit Aethiops pellem suam (Jer. XIII);« et illud: »Aethiopia, inquit, festinet manus dare Deo.« Quia gentilis populus postquam se nigredine peccatorum exuit, nunquam a tergo Domini recessit: et qui erat longe, factus est prope in [Col. 0373B] sanguine Christi.

[a 1Kb] Deinde sequitur qualiter occurrit David Siba puer Miphiboseth, cum duobus asinis oneratis, et mentitus est de domino suo, et propterea ait ei David: »Tua sint omnia, quae fuerunt Miphiboseth.« Hinc enim demonstratur, quia spiritus prophetiae (sicut superius diximus), prophetis non semper adest, nec e proximo tanguntur. Nam David servum Miphiboseth, Siba videlicet, sibi contra dominum suum mentientem non intellexit, et ideo omnia domini sui ei concessit. Cui si spiritus prophetiae adesset, mentientem deprehenderet. Verum e proximo tactus non fuerat, cum superius Amasae promiserat, dicens: Haec faciat mihi et haec addat, si non magister militiae fueris coram me omni tempore [Col. 0373C] pro Joab, videlicet quid sequeretur ignorans. Quia Amasa idem non solum principatum militiae pro Joab non susciperet, sed etiam post Joab paululum vitam finiret. Et cum templum Deo construere voluit, quid e vicino sequeretur nesciens, prophetam alterum requisivit. »Venit ergo rex David usque Bahurim. Ecce egrediebatur inde vir de cognatione domus Saul, nomine Semei, filius Bera, et maledicebat,« David, etc., usque quo ait: »Quid mihi et vobis, filii Sarviae, cur efficiamini mihi hodie in Satan? Dimitte eum.« Perfecta patientia illa est eum libenter sustinere, cui facile quis reddere talionem potest: sicut in David ostensa est, qui blasphemantem se Semei magis studuit patienter ferre quam ulcisci: cum eum tot vitiis urgeret, et [Col. 0373D] armati proceres ulcisci contenderent, ait: »Quid mihi et vobis, filii Sarviae? Dimittite eum ut maledicat juxta praeceptum Domini, si forte respiciat Dominus ad afflictionem meam, et reddat mihi bonum pro maledictione hac hodierna.« Quibus profecto verbis indicat, quia pro perpetrato Bethsabee scelere, exsurgentem contra se filium fugiens, reduxit ad animum malum quod perpetravit, et aequanimiter pertulit quod audivit, et contumeliosa verba non tam convicia quam adjutoria credidit, quibus se purgari sibique misereri posse indicavit. Tunc enim illata convicia bene toleramus, cum in secreto [Col. 0374A] mentis ad male perpetrata recurrimus. Leve quippe videbitur quod injuria percutimur, dum in actione nostra conspicimus, quia pejus est quod meremur. Sicque fit ut contumeliis, gratiae potius quam irae reddi jubeantur, quarum interventu Deo judice poena gravior declinari posse confiditur. »Et ait David: Cur efficimini mihi hodie in Satan?« Huic simile Petrus apostolus, licet infirmitate mentis, non tumore cordis, sicut Abisai: audita futura passione Domini ipse respondisse in Evangelio legitur, dicens: »Absit a te, Domine, non fiet istud (Marc. VIII).« Cur Dominus e contrario, sicut et David Abisai, increpando respondit: »Vade post me, Satana, quia non sapis ea quae Dei sunt, sed quae hominum (Ibid).«---»Et ait Achitophel ad Absalom: [Col. 0374B] Ingredere ad concubinas patris tui.« etc. Concubinas David quas Absalom filius ejus nefarie polluit, figuram habuisse Judaicae plebis non dubium est, quas magistri erroris, Scribae videlicet et Pharisaei, vanis superstitionibus suis, atque per pravam doctrinam corrumpentes, a Domino Jesu Christo eam alienam fecerunt, sicut et haeretici crebro facere non verentur: dum apostata Angelus quosdam qui videntur regere et custodire populum Dei, tanquam concubinas domum David, haeretica pravitate seducendo, decipit per eos. Ad quas tamen David ultra non ingreditur, sed in custodia positis alimenta praebet; ipsaeque in viduitate viventes, clausae sunt usque ad diem mortis suae, quia dum decepti ab haereticis a via veritatis oberrantes, denuo ad eam [Col. 0374C] redire dissimulant, non sunt digni cohabitatione Christi, sed clausi, id est separati et a consortio ejus alieni, permanent. Sed clemens ille, qui solem suum oriri facit super bonos et malos, non renuit beneficiis suis pastum talibus in hoc mundo praebere, ut per collata beneficia occasionem tribuat convertendi.

[b 1Kb] »Dixit igitur Achitophel ad Absalom: Eligam mihi duodecim millia virorum, et consurgens persequar David hac nocte.« Achitophel, qui adversus David pessimum dedit consilium, Judae proditoris gestavit personam, qui Judaeis adversus Christum dedit consilium proditionis. Achitophel quippe interpretatur ruina fratris, quod ipsi Judae proditori procul dubio congruit: qui ruina exstitit [Col. 0374D] illius qui dignatus est dicere: »Narrabo nomen tuum fratribus meis (Psal. XXI).« Qui et disposita domo sua, postea suspendio interiit. Hoc et Judas in Evangelio similiter, ut Achitophel fecisse legitur. Hinc sequitur qualiter Jonathas et Achimaas ad explorandum consilium Absalom, et David renuntiandum, derelicti sunt, et fugientes declinaverunt in »domum cujusdam viri in Bahurim, qui habebat puteum in vestibulo suo, et descenderunt in eum. Tulit autem mulier, et expandit velamen super os putei quasi siccans ptisanas, et sic res latuit.« Significant autem isti duo juvenes, Jonathas videlicet, qui [Col. 0375A] interpretatur columbae donum, et Achimaas, frater meus, eos qui per gratiam sancti Spiritus renati, et in numero fratrum sunt ascripti. Qui recedentes ab Absalom fugiunt, cum malignos spiritus evadere quaerunt. Hi ergo stabant juxta fontem Rogel, qui interpretatur tristis vel deorsum, cum tristitiam et despectum in hoc mundo appetunt habere, propter coelestis regni desiderium. Declinant ergo concito gradu fugientes in domum cujusdam viri in Bahurim, qui locus interpretatur electus sive juvenis, cum adolescentiae tempora in memoriam reducunt. Descendunt in puteum qui erat in vestibulo, cum patientiae se humiliter subjiciunt quae cunctis necessaria est, ante finem scilicet praesentis vitae. Expandit mulier velamen super os putei, cum Ecclesia [Col. 0375B] precum assiduitate delicta juventutis et ignorantiae suorum filiorum abscondere certat quasi siccans ptisanas, cum carnis lasciviam per continentiae rigorem constringit. Sic et res latet transgressionis videlicet humanae vitae, quia per assiduitatem precum in compunctione lacrymarum, et per castigationem corporis omnia delicta absconduntur, ac homines a persecutione antiqui hostis protecti liberantur. »Cumque venisset David in castra Sochi filius Naahas de Rabath filiorum Ammon, et Machir filius Amihel de Lodabar, et Berzellai Galaadites de Rogelim, obtulerunt ei stratoria et tapetia,« etc. Castra ubi venit David Hebraice Manaim leguntur, sicut supra innuimus, hic est locus ubi obvii fuerunt Jacob angeli Dei, sicut in Genesi legitur. Unde scriptum [Col. 0375C] est: »Vocavit Jacob nomen loci Manaim (Gen. XXXII),« id est castra. Sobi namque quievit ibi cum muneribus, ad David, filius fuit Nahas regis, cum quo pugnavit Saul: quo mortuo, dixit David: Faciam misericordiam cum Ammon sicut fecit pater ejus Nahas mecum. Interempto vero a David Ammon, qui ei inde calvandis servis suis injurias fecerat, constitutus est ab eodem David, in loco fratris sui Sobi. Caeterum spiritaliter obsequium ejus, vel caeterorum Galilaeorum David, delatum, fidem praetendebat populi gentium in Dominum Jesum Christum. Nam sicut David persecutionem declinans filii sui ab Hierusalem recessit, atque a Galilaeis benigne susceptus est: sic nimirum Dominus Jesus Christus ob impietatem Judaeos deserens, a populo gentium [Col. 0375D] susceptus est: qui multos fidelium varietate virtutum et doctrinarum ornatos contulit Domino.



CAPUT XVIII.

»Et praecepit rex Joab et Abisai et Ethaei, dicens: Servate mihi puerum Absalom.« Quod autem Absalom pater ejus David puerum appellat, non utique aetate carnis, sed parvitate sensus, hoc est stultitia, non mole corporis dicit.

»Fuit autem ibi praelium dispersum super faciem omnis terrae, et multo plures erant quos saltus consumpserat de populo, quam hi quos voraverat gladius in bello.« Saltus hic qui plures consumpsisse dicitur quam gladius vorasse: bestias ferocissimas, [Col. 0376A] quae in saltu erant, Hebraei autumant, a quibus plures consumpti quam gladio vorati fuerunt.

»Accidit autem ut occurreret Absalom servis David, sedens mulo,« etc. Absalom mulo cui insederat pertranseunte, ipse quercui inhaerens, inter coelum et terram suspensus est. Sic nimirum Scribae et Pharisaei, principes Judaeorum, in ligno crucis in quo Dominum Jesum Christum affigentes suspenderunt, occulto judicio in eodem ligno damnati sunt, atque eumdem populum Judaeorum qui carnali sensui, velut irrationabili mulo praesidere videbantur, in dispersionem gentium pertranseuntes, ipsi principatum pariter et populum amiserunt. Dicamus et manifestius, quod Absalom mulo fugiens in quercu per caesariem capitis sui suspensus [Col. 0376B] est, hoc significabat quod Judaei stultitiae carnalis sensus incumbentes, propter superstitiositatem pharisaicam legem corrumpent, per ipsam quam ad correctionem vitae perceperant, mortis occasionem habuerant. Unde et Salvator in Evangelio dixit ad eos: »Nolite arbitrari quod ego accusaturus sim vos apud Patrem meum. Moyses enim in quem vos confiditis, ille vos accusat (Joan. V).« Joab vero in cor Absalom tres lanceas infigit, cum antiquus hostis superbiam, avaritiam et invidiam seu perfidiam in cor Judaici populi immisit, quae illis maxime perditionis causa erant. Superbi fuerunt, qui in contemptu Dei idola fabricaverunt. Cupidi fuerunt, qui res transitorias virtutum deliciis praeponebant: perfidi vero et invidi, qui non solum dictis legis et prophetarum [Col. 0376C] repugnabant, sed etiam ipsius Salvatoris praesentiam spernebant, et beneficiis ejus ingrati exstiterant. Hinc et in passione sua blasphema voce ad Pilatum dicebant: »Non habemus regem nisi Caesarem.« Ingrati exstiterant dicentes: »Si hunc dimittis, non es amicus Caesaris (Joan. XIX).« Absalom quoque post interitum in foveam grandem missus est cum iniquus quisque post obitum carnis in lacum inferni mergitur. Super quem acervus lapidum congeritur: cum duritia mentis suae illi exprobratur. David exstinctum quidem ploravit cum interitum populi Judaici Dominus flevit, sicut in Evangelio legitur: »Videns civitatem Hierusalem, flevit super illam (Luc. IX).« Cujus miseriae in tantum compassus est, ut etiam usque ad mortem crucis, in [Col. 0376D] eruditione et cura salutis suae permanserit.

»Currens ergo Achimaas per viam compendii, transivit Chusi.« Achimaas filius Sadoch, qui posterior coepit et prior ipse praecucurrit, alacritatem quorumdam sanctorum praefigurasse non dubium est. Qui cum sint conversione novissimi, plurimos tamen ex eis qui illos praeire videbantur, fide et dilectione atque fervore spiritus antecedunt.



CAPUT XIX.

»Venitque universus populus coram rege.« Ille videlicet qui cum David permanserat. Quod vero ait, »Israel fugit in tabernacula sua,« hi intelligendi sunt qui cum Absalom perduellionem rebelles exstiterant.

[Col. 0377A] »Miphiboseth quoque, filius Jonathae, descendit in occursum regis illotis pedibus.« In Hebraeo non lotis, sed infectis legitur pedibus. Fecerat namque sibi, ut Hebraei tradunt, ligneos pedes, quibus uti quasi pro naturalibus solebat, sicut solent facere claudi, quemadmodum et ille erat.

»Ait autem rex ad Miphiboseth: Quid ultra loqueris? Fixum est quod locutus sum. Tu et Siba dividite possessiones.« In Hebraeo agrum legitur. Quia in hoc loco David immemor amicitiae fuit et foederis, imo juramenti quod habuit cum Jonathan, et tam crudele dedit judicium, dicens: »Tu et Siba dividite agrum.« Idcirco Roboam et Jeroboam, ut aiunt, diviserunt ejus regnum. Miphiboseth enim in Samuelis libro legitur, id est, Miphiboseth interpretatur [Col. 0377B] litigans cum Altissimo. Litigans enim cum Altissimo, id est Deo fuisse dicitur, eo quod reduxisset David cum pace. Unde quod ait regi: »Etiam cuncta accipiat postquam reversus est dominus meus rex in domum suam pacifice,« non hoc dixisse suspicatur gratulanti animo, sed insultanti, et quasi contra Deum murmuranti, eo quod Dominus David in pace reduxisset.

»Et ait Berzellai ad regem: Est autem Chamaam servus tuus, ipse ascendat tecum.« Chamaam interpretatur suspirans, quandiu enim cum patre permansit, suspirans vocatus est. Postquam vero in doctrinam David transiit, non Chamaam, sed Chama, quod interpretatur fidelis, appellatus est.



CAPUT XX.
[Col. 0377C]

»Accidit autem ut ibi esset vir Belial, nomine Seba, filius Bochri, vir Jemineus,« etc. Seba vir Belial, qui Israeliticum populum a domo David dividere conatus est, figuram gestavit haereticorum, qui plebem Dei scindere volentes, in ipsa sua prava intentione prius damnati ab Ecclesia, moriuntur, quam hoc quod coeperant, implere possint. De quo plenius dicemus in posterum.

»Dixit itaque Joab ad Amasam: Salve, mi frater. Et tenuit manu dextera mentum Amasae quasi osculans eum. Porro Amasa non observavit gladium quem habebat Joab, qui percussit eum in latere, et effudit intestina ejus in terram.« Quid est quod Joab Amasae mentum dextera tenuit, sed [Col. 0377D] sinistram ad gladium latenter mittens, ejus viscera effudit, nisi hoc quod patenter datur intelligi? Dextera namque mentum tenere est, quasi ex benignitate blandiri. Sed sinistram ad gladium mittit, qui latenter ex malitia percutit. Sic Joab quoque blande et benigne locutus est, sed ex malitia in dolo occidit.

»Et exclamavit mulier sapiens de civitate ad Joab, dicens: Sermo, inquit, dicebatur in veteri proverbio: Qui interrogant, interrogent Abela, et sic proficiebant. Nonne ego sum quae respondebo veritatem Israel, et tu quaeris subvertere civitatem? et reliqua.« Ait enim: »Sermo, inquit, dicebatur in antiquo proverbio, qui interrogant, interrogent,« etc. Ac si aperte diceretur: Haec civitas urbs consilii [Col. 0378A] exstitit, et qui aliquod consilium requirebant, hic interrogabant. Et tu quaeris tantam destruere civitatem, et matrem consilii evertere in Israel? Dicamus convenientius. Ait enim: »Sermo dicitur in veteri proverbio,« etc. In Hebraeo non habetur »proverbio.« Iste sermo, sermo legis est in qua jubetur a Domino per Moysen, ut quando ingressuri essent terram Chanaan et gentes deleturi, primum pacem offerrent: et si pax ab eis reciperetur, pacem recipientes tributarii eorum efficerentur: et si pacem non reciperent, tunc a filiis Israel delerentur. Idcirco exclamasse mulier sapiens de civitate fertur:

»Nonne ego sum quae respondebo veritatem in Israel, et tu quaeris subvertere civitatem? Quare praecipitas haereditatem Domini?« Ac si diceret: [Col. 0378B] Cur vis destruere civitatem hanc antequam pacem interrogando offeras, sicut in lege jubetur? Cur etiam non legem in nobis Israelitis servas, quae in alienigenis olim servata est?

»Fuit autem Joab super omnem Israel.« Reditus itaque Israelitici populi ad David post interfectionem Absalom, reditum prioris populi ad Christum post interitum pravorum magistrorum significabat. Seba ergo filius Bochri, qui populum seducendo ad David, avertebat, errorem significat qui in Synagoga Judaeorum diutius dominabatur, et a veritatis auditu populum subvertebat. Interpretatur autem Seba secta, a secando, non a sectando. Bochri autem interpretatur primogenitus meus. Israel ergo de quo scriptum est: »Filius primogenitus Israel quem eduxi [Col. 0378C] de Aegypto (Mich. VI),« Sebam, id est errorem secutus, resequestrabat a domo David, Ecclesiam semetipsam separabat, cum ejus conventum exsecrando negabat. Hi ergo postquam per mulieris sapientis suggestionem, et spiritalis doctrinae eruditionem caput Seba absciderant, id est diabolum a corde suo abjecerant, mox ad David revertuntur, cum Christum Filium Dei corde credulo venerantur.



CAPUT XXI.

Hic sequitur qualiter fames facta est in diebus David tribus annis. Et cum consuluisset Dominum, responsum est: Quod propter Saul et domum ejus et sanguinem, quia occidit Gabaonitas, et reliqua. [Col. 0378D] Filii Saul qui cum Doeg Idumaeo, dum adhuc pueri essent, sacerdotes et Gabaonitas in Nobe occiderant, hi sunt Armoni et Miphiboseth, quos peperit ei Respha filia Ahia, et quinque filii Michol filiae Saul, quos genuit Adrieli filio Berzellai, qui fuit de domo Lathi. Quaeritur cur filii Michol dicuntur, cum non Michol, sed ejus soror Merod uxor fuerit Adrieli filio Bercellai? Quod ita solvitur: Merob quippe eos naturaliter genuit, et Michol uxor David, quae et Egla dicitur, eos in loco filiorum nutrivit, et sibi in filios adoptavit, idcirco ejus filii dicuntur: »Filii enim Israel, ut Scriptura refert, juraverunt Gabaonitis, sed Saul voluit percutere eos zelo quasi pro filiis Israel et Juda,« eo quod eosdem vivere Josue gratis quodammodo [Col. 0379A] permiserit, et abstulerit a filiis Israel praedam eorum injuste. Hujus ultionis causa in Gabaonitas Abimelech sacerdos exstitit, et ideo fames exorta est. Fames itaque haec significat sterilitatem bonorum operum in plebibus, propter negligentiam doctorum, dum inserviunt cupiditatibus terrenis, et non procurant pastum impendere praedicationis. Necantur ergo Gabaonitae, cum studium rectae conversationis, et restauratio poenitentiae, post lapsum ab incautis per haereticos seu per malignos spiritus subtrahitur. Gabaon enim collis moeroris interpretatur. Et bene Gabaonitae interfecti dicuntur, cum desidiosi quique post perpetrata scelera, vana spe securitatis a diabolo deluduntur, qui dicunt: »Faciamus mala, ut veniant nobis bona (Rom. III):« quorum damnatio [Col. 0379B] justa est. Sed Respha quae interpretatur cursus, filia Ahiae, qui interpretatur frater ejus, tollens cilicium, substravit sibi super petram, et donec stillaret aqua super eos de coelo, et non dimisit aves lacerare eos per diem, neque bestias per noctem, cum pia sollicitudo sanctorum talibus succurrens rigore jejunii atque instantiae precum incumbit, donec misericordiam Dei impetret super eos de coelo: compescens videlicet pravos homines, necnon et malignos spiritus, pravis suggestionibus eorum vitam ulterius corrumpere.

»Factum est autem rursum praelium Philistinorum adversus Israel,« et reliqua, usquequo ait, »tertium quoque bellum fuit in Gob contra Philisthaeos, in quo percussit Adeodatus filius [Col. 0379C] saltus polymitarius Bethlehemites Goliath Gethaeum.« Multi igitur requirunt quis fuerit iste Adeodatus, filius saltus, polymitarius, Bethlehemites. Sed Hebraeus saepe dictus ita exponit. Adeodatus, inquit, ipse est David. Idcirco dicitur Adeodatus, quia a Deo electus est in regnum. Filius saltus, quia de saltu ubi oves pascebat, eductus est. Polymitarius vero, quia de genere Beseleel mater ejus fuit. Bethlehemites, quia de Bethlehem civitate exstitit. Nam Noemi et Ruth tempore ubertatis, ex quibus David ortus est, reversae sunt in Bethlehem. Et quia causa panis Ruth Booz nota est: idcirco idem locus domus panis vocatus est. Unde Gob in quo fuit bellum, ut idem Hebraeus transtulit, lacus interpretatur: idcirco quia sicut in lacum leonum quis nutritur et [Col. 0379D] praeceps labitur, ita David semetipsum contra Goliath fortiter ad pugnandum opposuit. Quem etiam sensum videlicet quod ab eo datus David intelligitur, sequentia declarant, ubi, expletis praeliis, subjungitur:

»Hi quatuor nati sunt de Arapha in Geth, et ceciderunt in manu David et servorum ejus.« Judaei quoque hanc Arapham, matrem gigantum: Orphan, nurum Noemi esse arbitrantur. Nam et taliter nos etiam in cujusdam volumine scriptum reperimus. Josephus in duobus praeliis concordat cum Scriptura Regum. De tertio praelio ait: quod apparuit fortis, mittente David exercitum nomine Ephan, cognatus ejus. Sed utrum ipsum Adeodatum Ephan appellaverit, [Col. 0380A] vel alium quemlibet hoc nomine notaverit, incertum est.

»Quartum bellum fuit in Geth,« et reliqua, usquequo ait, »Hi quatuor nati sunt de Arapha in Geth, et ceciderunt in manu David et servorum ejus.« Quatuor ista bella contra Palaestinos bellum significant Christi quod omni tempore istius vitae in membris suis contra perfidos quosque istius saeculi, et contra spiritales nequitias incessanter agit. Licet enim fastus mundanus, vel propter vitas malignorum spirituum, se erigat contra Ecclesiam Christi, omnis tamen principatus adversariorum, vero David, hoc est rege Christo imperante ac praelia servorum suorum disponente, cedit, et omnes adversarii vincuntur. Unde Psalmista ex persona Ecclesiae confidenter [Col. 0380B] dicit: »In Deo faciemus virtutem,« etc.



CAPUT XXII.

»Locutus est autem David Domino verba carminis hujus, in die qua liberavit eum Dominus de manu omnium inimicorum suorum, et de manu Saul. Et ait: Dominus petra mea,« etc. Quaeritur cur solus septimus decimus psalmus tantummodo in libro Regum reperiatur conscriptus? Nec immerito psalmus iste in Regnorum libris solus invenitur, quia regnum illud significat, ubi adversarium nullum habebimus. Et hoc est, quod in praetitulatione psalmi hujus scribitur: »In die qua eripuit eum Dominus de manu omnium inimicorum suorum, [Col. 0380C] et de manu Saul.«

»Et ait: Dominus petra mea et refugium meum.« Quis enim figuratur in David nisi ille qui venit secundum carnem ex semine David? Qui utique in corpore suo quod est Ecclesia, adhuc patitur inimicos, quod corpus non eripitur de manu inimicorum, nisi cum et »illa novissima inimica destruetur mors (I Cor. XV),« ut perveniatur ad regnum Dei. Nam psalmus hic uni tantum non potest convenire personae, sed quatuor divisionibus subjacebit. Id est, primo ordine propheta loquitur, qui gratias agit quod eum de gravibus periculis divina pietas liberare dignata est. Secundo, Ecclesia, eo quod per multas calamitates Christianum populum ad baptismum de orbis universitate collegit. Tertio, vox Salvatoris [Col. 0380D] illabitur, ubi pulcherrimis allusionibus virtus ejus et potestas describitur. Quarto, iterum Ecclesiae dicta proferuntur, et concessa munera Christi laudantur.

»Et exaudiet de templo sancto suo.« Templum Dei, Filius Dei.

»Et contremuit terra.« Terra peccato. »Fundamenta montium,« spes superborum. »Quoniam iratus est eis,« quia recognoverunt iram Dei.

»Fumus,« compunctio poenitentium. »Carbones succensi sunt ab eo.« Corda hominum inflammata a Spiritu sancto.

»Inclinavit coelos.« Quia ipsos, de quibus dictum est: »Coeli enarrant gloriam Dei (Psal. XVIII),« de ad [Col. 0381A] ventu suo nuntios misit, et descendit, formam servi suscipiendo.

»Cherubim,« scientiae plenitudo. »Pennas ventorum,« scientiae sanctorum.

»Tonabit de coelis Dominus,« id est, de apostolis.

»Misit sagittas suas.« Sagittae, evangelistae. »Fulgura,« miracula sanctorum.

»Fundamenta terrae,« fides Ecclesiae manifestata.

»Misit de coelo et assumpsit me.« Id est, Filium suum Pater misit, et assumpsit Ecclesiam suam.

»Liberavit me de inimico meo potentissimo,« id est, ex diabolo.

»Et eduxit me in latitudine,« hoc est, in charitate.

»Retribuet mihi secundum justitiam meam.« [Col. 0381B] Id est, secundum innocentiam fidei et bonorum operum et actuum.

»Cum sancto sanctus eris.« Ad Dominum dicitur, qui cum sancto utique sanctus.

»Cum electo electus eris, et cum perverso perverteris.« Ob hoc quod eis non favet, perversus esse videtur: quia »superbis resistit, humilibus dat gratiam (Jac. IV).«

»In Deo meo transiliam murum.« Murum itaque illum, quem humano generi inter Deum et hominem erexerant peccata.

»Coaequans pedes meos cervis.« Cervos spirituales viros appellat, propter alacritatem velocis cursus. »Spinas et vepres.« Hoc est, implicamenta saeculi hujus transilientes.

[Col. 0381C] »Persequar inimicos meos et conteram, et non revertar donec consumam eos.« Christus Judaeos atque omnes infideles consumit, similiter et anima electa vitia sua per augmenta virtutum consummat.

»Inimicos meos dedisti mihi dorsum.« Hoc quod alibi scriptum est: »Sede a dextris meis, donec ponam inimicos tuos scabellum pedum tuorum (Psal. CIX).«

»Salvabis me a contradicentibus populi mei.« Vox Christi a contradictione Judaeorum, per Patris sui potentiam salvatus atque in caput gentium constitutus.

»Filii alieni resistent mihi.« Filii alieni Judaei sunt, quibus dictum est: »Vos ex patre diabolo estis (Joan. VIII).«

[Col. 0381D] »Deus qui das vindictas mihi.« Hoc est, in futuro judicio, cum eis coeperit reddere quod merentur.

»A viro iniquo liberabis me.« Hoc est, Ecclesiam suam de potestate diaboli erepturus est.

»Et faciens misericordiam Christo suo David.« David Christum significat, semen ejus omnes electos.



CAPUT XXIII.

»Haec sunt verba novissima David filii Isai.« Verba novissima David non finienda dicit, sed perficienda: non consumenda, sed quae cunctis fidelibus perfectionis plenitudinem conferant: et ideo ultimam confessionem laudis significant, quam superato hoste, et peracta [Col. 0382A] victoria mortis, laudem sancti in aeternum Deo cantabunt. »Dixit vir cui constitutum est de Christo Dei Jacob: egregius psaltes Israel.« Id est, nobilis psalmista, qui videlicet et propheta luculento sermone et manifestissime de Christo Filio Dei Jacob, et de incarnatione ejus, ac redemptione humani generis prophetavit.

»Spiritus Domini locutus est per me, et sermo ejus per linguam meam. Deus Israel mihi locutus est, fortis Israel, dominator hominum justus.« Spiritus enim Domini, qui est Spiritus sanctus: et sermo Domini, qui est Filius Dei: ea quae propheta vaticinaverat, per gratiam suam, veraciter proferre donaverat.

»Ipse enim spiritus Dei Jacob dominatur in timore [Col. 0382B] Domini, sicut lux aurorae oriente sole, mane absque nubibus rutilat.« Aurora, Ecclesia, oriente sole, Christo resurgente a mortuis, absque nubibus rutilat, id est, absque peccato infidelitatis resplendet in miraculis. Pluvia, Evangelica praedicatio: herba credentem significat populum: terra vero Ecclesiam. Potest moraliter intelligi aptius: Qui enim in timore Domini dominationem in subditis exercet, lucis opera per solem justitiae illuminata profert: nec in eis aliquid remanebit obscurum, sed imbre coelestis gratiae irrigatus, germina virtutum in carne vivens, fructificat.

»Nec tanta est domus mea apud Deum, ut pactum aeternum iniret mecum firmum in omnibus atque munitum. Cuncta enim salus mea et omnis [Col. 0382C] voluntas, nec est quidquam ex ea quod non germinet.« Hinc idem propheta in Psalmis dicit, quod beatus vir qui in lege Domini meditatur die ac nocte, sit tanquam lignum quod plantatum est secus decursus aquarum, quod fructum suum dabit in tempore suo, et folium ejus non defluet, et omnia quaecunque faciet, prosperabuntur (Psal. I).

»Praevaricatores autem quasi spinae evellentur universi, qui non tolluntur manibus: Et si quis tangere voluerit eas, armabitur ferro lanceato, igneque succensae comburentur usque ad nihilum.« Quod potest et juxta superiorem sensum de Judaeis et de haereticis, qui velut spinae, de Ecclesia, quae est terra viventium, evulsi, atque aeterno incendio traditi, specialiter intelligi. Potest et generaliter [Col. 0382D] de omnibus reprobis intelligi, juxta quod in Evangelio dicitur: »Omnis arbor quae non facit fructum bonum excidetur (Matth. III),« etc. Et iterum: »Filius, inquit, hominis mittet angelos suos et colligent de regno ejus omnia scandala, et eos qui faciunt iniquitatem, et mittet eos in caminum ignis: ibi erit fletus et stridor dentium (Matth. XIII).« Ille scilicet quasi tangens spinas armabitur ferro et ligno lanceato, qui communicans peccatis alienis propter duritiam cordis sui, iniquitatum pondere premitur, et jaculis peccatorum confodietur: cujusque opera aeternis gehennae ignibus digna ad nihilum redigentur.

»Haec nomina fortium David sedens in cathedra sapientissimus princeps inter tres: ipse est quasi [Col. 0383A] tenerrimus ligni vermiculus, qui octingentos interfecit impetu uno.« Quod dicitur de sapientissimo principe fortium David, cujus quidem nomen in Regum libro tacetur, at vero in libro Paralipomenon Jesbaam nominatur. »Ipse est quasi tenerrimus ligni vermiculus.« Virtus in hoc bellica, simul et modesta viri designatur civilitas: quia videlicet sicut vermiculus ligni, tener quidem et fragilis toto suo corpore, nec non et permodicus apparet, nihilominus tamen fortissimum ligni robur exedens consumit, et scabrosum et cariosum reddit. Unde et a terendo ligna teredonis nomen habet. Sic ille affabilis omnibus domi, et quietus atque humilis videbatur: at in certamine publico robustum se atque intolerabilem hostibus exhibebat. Sed hunc [Col. 0383B] principem Hebraeus ipsum suspicatur esse David. Ecce historiam tetigimus, sed quid spiritaliter significet, breviter indagemus. Ait enim: »Ipse est quasi tenerrimus ligni vermiculus.« David ligni vermiculus fuisse scribitur, quod utique Dominico homini specialiter congruit: ex cujus persona Psalmographus cecinit: »Ego autem sum vermis et non homo (Psal. XI).« Quemadmodum enim lignum ex se vermiculum procreat, ita quoque beata Maria virgo, videlicet de radice Jesse, absque opere nuptiali, florem protulit Dominum et Salvatorem: qui octingentos interfecisse impetu uno dicitur: quia ut Evangelista pronuntiat de homine uno, qui universarum gentium typum praeferebat, »uno impetu,« id est sermonis imperio, legionem expulit daemonum.

[Col. 0383C] »Post hunc Semma filius Age de Arari. Et congregati sunt Philisthiim in statione,« etc. Semma audiens, Age meditans sive loquens, Ararites montanus. Semma, filius Age, personam gestavit Domini et Salvatoris nostri, sive sanctorum praedicatorum ejus: qui in agro Ecclesiae stans, infirma membra illius de adversariis potestatibus, velut hordeum tuetur: vel certe verecundiam castitatis in continentibus, quasi lentes gladio oris sui, contra luxuriam defendit.

»Necnon et ante descenderant tres, qui erant principes in triginta, et venerunt tempore messis ad David in speluncam Odollam.« Tres isti fuerunt, Abisai filius Sarviae et sub hoc Hai Usatites, et Jonathan filius Sammaa fratris David.

[Col. 0383D] »Hi etiam tres irruperunt castra Philisthinorum, et hauserunt aquam de cisterna Bethlehem. Et de tribus istis Abisai quoque frater Joab, filius Sarviae, princeps erat de tribus istis nominatis, in tribus illis et inter tres nobilior. Desideravit igitur David et ait: Si quis mihi daret potum de cisterna quae est in Bethlehem juxta portam. Irruperunt ergo tres fortes castra Philisthinorum, et hauserunt aquam. At ille noluit bibere, sed libavit illam Domino.« Qui fuerint hi tres fortissimi, jam superius inculcavimus. Caeterum spiritaliter quem in hoc desiderio ipse David praefiguravit, nisi omnes sanctos Patres, qui ante legem, vel sub lege fuerunt, qui adventum Salvatoris praestolantes, ad ejus praesentiam [Col. 0384A] pervenire nequiverunt? Illum videlicet fontem sitientes, in quo est remissio peccatorum: non qui periculis quaereretur alienis, sed qui aliena pericula deleret. Verum moraliter ex hoc facto cogitandum summopere est, ut qui se illicita meminit commisisse, a quibusdam etiam licitis studeat abstinere; quatenus per hoc Conditori suo satisfaciat: ut qui commisit prohibita, sibimetipsi abscindere debeat etiam commissa, et se reprehendat in minimis, qui se meminit in maximis deliquisse. Nimia sunt quae loquor, si haec ex sacri eloquii testimonio non affirmo. Lex certe Veteris Testamenti alienam uxorem concupisci prohibet: at regem vero fortia jubere militibus, vel desiderare aquam, non poenaliter vetat. Et cuncti novimus quod David, concupiscentiae mucrone [Col. 0384B] transfixus, alienam conjugem appetivit et abstulit, cujus culpam digna verbera sunt secuta: et malum quod perpetravit, per poenitentiae lamenta correxit. Qui cum, longe post, contra ostium sederet, aquam bibere ex eorum cisterna ex desiderio voluit. Cujus electi milites, inter catervas adversantium medias erumpentes, aquam quam rex desiderabat illaesi detulerant. Sed vir flagellis eruditus, semetipsum protinus cum periculo militum aquam desiderasse reprehendit, eamque Domino fundens libavit, sicut illic scriptum est: »Libavit eam Domino.« In sacrificium quippe Domini effusa aqua conversa est, quia culpam concupiscentiae mactavit, per poenitentiam reprehensionis suae. Qui ergo quondam concupiscere alienam conjugem nequaquam timuit, post [Col. 0384C] etiam quia concupiverat expavit. Quia enim illicita perpetrasse meminerat, contra semetipsum jam rigidus, etiam a licitis abstinebat. Sic agamus poenitentiam, ut ea quae commisimus perfecte defleamus. Verum juxta historiam quod oblatam aquam bibere noluit, sed eam Domino libavit, exemplum praebuit militibus suis fortitudinis et constantiae. Vicit ergo naturam, ut sitiens non biberet, ut suo exemplo omnis exercitus sitim disceret.

»Abisai quoque frater Joab, filius Sarviae, princeps erat de tribus. Ipse levavit hastam suam contra trecentos quos interfecit, nominatus in tribus, et inter tres nobilior, eratque eorum princeps, sed usque ad tres primos non pervenerat.« Sciendum est quod isti tres primi (ad quos Abisai, qui erat [Col. 0384D] inter tres nobilior et princeps, non pervenisse dicitur) neque in hoc volumine, neque in Paralipomenon libro qui fuerint leguntur: necnon etiam ferventi aestu, libros Antiquitatum Josephi perlustrantes, minime invenire potuimus, nisi forte illi intelliguntur (sicut Hebraei tradunt) quos superius jam nominavimus: aut illi, quos Josephus narrat aquam David de cisterna Bethlehem attulisse, quos nominat Jesbaam filium Accamoni, quem alibi Eusebius filium Achimei nuncupat, et Eleazarum filium Ochoi, quem dicit esse filium Dodim, atque Semma filium Age, quem appellat alibi filium Heli, de quibus sacra Scriptura nil loquitur. Unde nonnulli non solum Hebraeorum, verum etiam Latinorum, tropice tres primos, tres virtutes [Col. 0385A] David, intellige volunt, sapientiam videlicet, humilitatem, et fortitudinem, sicut in praecedentibus dicitur, »sedens in cathedra sapientissimus,« ecce sapientiam. »Ipse est quasi tenerrimus ligni vermiculus,« ecce humilitatem. »Qui octingentos interfecit impetu uno,« ecce fortitudinem. Ad has tres virtutes nemo fortium David pervenit, ideoque ipse est princeps fortium suorum. Verum si quis aliam expositionem invenerit, promulgare studeat et nos libenter ei obsequium dabimus, qui profecto aliam invenire non potuimus: his enim expletis, quid spiritaliter significet, innuamus. Iste enim Abisai, qui levavit manum suam contra trecentos, figuram praetendisse Salvatoris sive sanctorum praedicatorum non dubium est: qui vexillo crucis atque hasta praedicationis, [Col. 0385B] inimicos fidei, velut trecentos viros, convincunt atque prosternunt.

»Et Banaias, filius Joiadae, viri fortissimi magnorum operum de Capseel, ipse percussit duos leones Moab, et ipse descendit et percussit leonem in medio cisternae diebus nivis. Ipse quoque interfecit virum Aegyptium, virum dignum spectaculo, habentem in manu hastam. Itaque cum descendisset ad eum in virga, vir extorsit hastam de manu Aegyptii, et interfecit eum hasta sua.« Notandum quod in Hebraeo non habetur, (sicut in cujusdam volumine reperitur) magnorum operum, sed magister operum. Capseel enim interpretatur congregatio Dei: magister enim erat de congregatione et legione Dei, id est Cerethi et Pherethi, qui interpretantur occidentes [Col. 0385C] et vivificantes. Ipse enim percussit duos leones Moab, quos nonnulli intelligi volunt, duos potentes ac fortissimos viros in regno Moab. In quo etiam intellectu, vir quidam doctus in Scripturis, et solers in amore sapientiae, qui me in sacris litteris erudire consuevit, consentire videtur. Quos Paralipomenon, duos Ariel Moab nominat. Unde et Ariel vel viri potentes Moab vel leones nuncupantur. Ariel enim interpretatur leo Dei. Quos Banaias, dum provocatus esset ab illis, superatos interfecit. Quando enim David eosdem Moabitas bello aggressus est, et fecit tres funiculos duos ad mortificandum, et unum ad vivificandum, isti potentes Moabitas tuebantur. Quod dicitur de Banaia: »et ipse descendit et percussit in media cisterna diebus nivis leonem«, quomodo [Col. 0385D] sit factum, Josephus narrat apertius: quia videlicet cisterna fuerit nimium profunda, quae tempore hiemis cum essent omnia nivibus plena, ipsa quoque nimio nivium aggere, fuerit coaequata. In quam cum leo superveniens periculi nescius incidisset, ibidemque conclusus grandi rugitu clamaret, accurrebant homines videre quid esset. Et dum cum aliis ad tale spectaculum adveniret Banaias, desiliit statim in cisternam: et aggressum mediis in nivibus percussit et interfecit leonem. Spiritaliter Banaias, qui interpretatur aedificator Dominus, personam in se expressit Salvatoris, de quo Propheta vaticinaverat, quia per eum aedificanda Ecclesia esset, dicens: »Aedificans Hierusalem Dominus (Psal. CXLVI).« Et iterum: [Col. 0386A] »Dominus aedificabit Sion (Psal. CI),« quam Paulus construi videns aiebat: »Dei aedificatio estis (I Cor. III):« Qui de coelis descendit in lacum saeculi istius: qui calentes aquas, hoc est mentes hominum, in malitia ferventes, nive et frigore infidelitatis, in aqua praedicationis suae, sive fluento baptismatis, refrigeravit: »et interfecit leonem,« hoc est diabolum, gladio verbi sui. »Ipse enim est auricularius David,« Dei scilicet Patris: cui vera divinitas omnem scientiam atque intelligentiam contulit.

»Haec fecit Banaias, filius Joiadae, et ipse nominatur inter tres robustissimos qui erant inter triginta nobiliores. Verumtamen usque ad tres non pervenerat.« Intelligitur, quia ipse nominari dignus esset inter robustos, id est Abisai et Subochai [Col. 0386B] et Jonathan, quippe qui viribus eis aequari posset, qui etiam erant inter triginta. Notandum quod quidam Hebraeorum leonem hunc quem Banaias interfecit, Joab intelligi volunt: qui in media cisterna, id est, in domo Domini, ubi cornua altaris tenebat, occisus est. Et puta altare cisternam significare: videlicet quia, inquit, sicut aqua cisternae munditiem affert, ita nihilominus sanctuarium Domini peccata expiabat. »In diebus nivis,« quia per mortem expiavit peccatum, juxta illud Psalmistae: »Lavabis me,« quod impletum est in media cisterna: »et super nivem dealbabor (Psal. L):« quod impletum est in eo quod ait, »diebus nivis.« De eo autem quod subsequenter narratur: »Ipse quoque interfecit virum Aegyptium, virum dignum spectaculo.« [Col. 0386C] Virum istum Aegyptium Semei filium Jera esse arbitrantur, qui maledixit David. Sciendum est quod idem Semei de Bahurim fuerit ideo Aegyptius dictus, quia opera illius Aegyptii, Deum blasphemantis (quem Moyses, jubente Domino, interfecit in eremo) imitatus fuit. Ille enim blasphemavit Deum, et iste maledixit prophetam et regem. »Virum dignum spectaculo.« Spectabatur enim, ut si egrederetur Jerusalem, interficeretur. »Habentem in manu hastam,« id est legem Dei, quam si meditatus fuisset permanendo in Hierusalem, non perimeretur. Quia ergo praeceptum regis irritum fecit, exeundo foras Hierusalem, idcirco in eum a Bannia, »in virga,« id est rectitudine justitiae, descensum est: et hasta, quam jam non rectam tenebat, vi ab eo [Col. 0386D] extorta est: quem sensum non refragamus, sed diligenti lectori relinquimus. Descriptus enim ex parte catalogus virorum fortium in figuram sanctorum, qui quamvis virtutum sublimitate proficiant, tamen usque ad excellentiam divinae Trinitatis nequaquam attingant. Inde est quod ibi scriptum est de Joab, usque ad tres non pervenit. Quis enim aequabitur Domino, aut quis similis erit inter filios Dei? Ac per hoc vera potest illa solutio esse, quam superius de tribus primis fortissimis, videlicet tribus virtutibus David, descripsimus: ad quas nemo fortium pervenire potuit. Et ideo tropice sermo divinus in figuram Salvatoris ita protulit dicens, sed usque ad tres primos non

[Col. 0387A] »Asael trater Joab inter triginta. Eleanan filius patrui ejus de Bethlehem. Semma de Arari. Elica de Harodi. Heles de Phalti. Hiri filius Acces de Thecua. Abiezer de Anathoth. Mobonnai de Husati. Selmon Ahohites. Macharai Netophatites. Heleb filius Baama, et ipse Netophatites. Itai filius Ribai, de Gebeeth filiorum Benjamin. Banaian Pharathonites. Hedai de torrente Gaas. Abialbon Arbathites. Azmavet de Berhomi. Elihaba de Saalboni. Filii Jasen, Jonathan, Semma de Herodi. Ahiam filius Sarar Ararites. Eliphalet filius Ahasbai. Filii Maachati. Eliaam filius Achitophel Gilonites, Hesrai de Carmelo, Pharai de Arbi, Igaal filius Nathan de Soba, Bonni de Gaddi, Selec de Ammoni, Naharai Berothites, armiger Joab [Col. 0387B] filii Sarviae Hira Jethrithes,« et reliqua, usquequo ait, »omnes triginta septem.« Notandum est, quia cum his triginta, etiam septem fortiores, et nominati in hoc calculo comprehenduntur, David videlicet, qui appellatus est Adeodatus, Abisai et Subochai, Jonathan, Eleazar, et Semma et Banaias: ecce septem. Triginta hi sunt: Asael, Elcanan, Semma de Arari, Elica, Heles, Hira, Abiezer, Mobonnai, Selmon, Macharai, Heleb, Itai, Banaian Pharathonites, Hebai, Abialbon, Azmavet, Elihaba, Semma de Horodi, Aiam, Eliphelech, Etiam, Hesrai, Pharai, Igaal, Bonni, Selech, Naharai, Hira, Gareb, Urias Hethaeus. Ideo ergo Urias Hethaeus ultimus ponitur, propter id quod sequitur in sequentibus.

»Et addidit furor Domini irasci contra Israel.« [Col. 0387C] Jam enim ultio facta fuerat in David et in domo ejus. In populo vero qui noluit resistere David in pereundo Uria, et haec nondum ultio divina facta fuerat: idcirco hic ultimus ponitur, ut ultio magni ejus peccati monstraretur. Caeterum in hoc numero omnis perfectio sanctorum designatur. Denarius numerus ad decalogum legis pertinet; ternarius vero ad fidem sanctae Trinitatis; septenarius autem ad septiformem gratiam Spiritus sancti: ter deni triginta fiunt



CAPUT XXIV.

»Et addidit furor Domini irasci contra Israel, commovitque David in eis, dicentem: Vade, numera Israel et Judam. Dixitque rex ad Joab principem [Col. 0387D] exercitus sui: Perambula omnes tribus Israel a Dan usque Bersabee, et numera populum,« et reliqua. Fastu enim superbiae tactus, et repentino tumore elationis inflatus pro culpa populi, maxime qui eum in proditione Uriae non redarguit, occulto judicio Dei contra voluntatem Domini eumdem populum numerare compulit: culpa enim illius punita fuerat, sed peccatum populi (ut dictum est) inultum manebat.

»Dedit ergo Joab numerum descriptionis populi regi, et inventa sunt de Israel octingenta millia virorum fortium, qui educerent gladium. Et de Juda quingenta millia pugnatorum.« Notandum autem quod in Paralipomenon legitur mille millia et centum [Col. 0388A] millia de Israel: de Juda quadringenta septuaginta millia, quos quidem ab Joab numeratos esse, sed summam eorum noluisse ostendere David, nisi tantum quantum in Samuelis libro scribitur.

»Percussit autem cor David postquam numeratus est populus, et dixit David ad Dominum: Peccavi valde in hoc facto: sed precor, Domine, ut transferas iniquitatem servi tui, quia stulte egi nimis,« et reliqua. In libro quoque Exodi, praecepit Dominus Moysi, dicens: »Quando tuleritis summam filiorum Israel, juxta numerum dabunt singuli pretium pro animabus suis Domino, et non erit plaga in eis cum fuerint recensiti (Exod. XXX).« Hoc autem dabit omnis qui transit ad nomen dimidium sicli, juxta mensuram templi. Siclus viginti habet obolos. Media [Col. 0388B] pars sicli offeretur Domino, qui habetur in numero, a viginti annis et supra dabit pretium. Dives non addet ad medium sicli, pauper nihil minuet. Susceptamque pecuniam quae collata est a filiis Israel, trades in usus tabernaculi testimonii, ut sit monumentum eorum coram Domino, et propitietur animabus eorum. Hoc ergo oblitus est David facere, idcirco offendit Deum, et ob hoc plaga venit in Israel. »Cumque venisset Gad ad David, nuntiavit ei dicens: Aut septem annis veniet tibi fames in terra tua,« etc. Sed mystice hic intelligi potest fames septem annorum, etc., si cui placuerit. Septem annis infideles Judaei famem sustinent, quia septiformis gratia Spiritus sancti, pane verbi Dei eos nequaquam pascit. Ipsi enim tribus mensibus inimicis [Col. 0388C] suis se persequentibus cedunt, quia ob hoc in nomine sanctae Trinitatis, per lavacrum regenerationis innovati non sunt: hostibus, hoc est immundis spiritibus resistere non valentes, terga dant. Ipsos denique angelus percutiens, quasi tribus diebus flagellat: quia negantes Patrem et Filium et Spiritum sanctum, ex cujus fide vivere poterant, in impietate sua increduli moriuntur.

»Immisitque Deus pestilentiam in Israel, de mane usque ad tempus constitutum, et mortui sunt ex populo, a Dan usque Bersabee, septuaginta millia virorum.« Et hoc qualiter gestum sit, Josephus refert verbis plurimis dicens: Prophetis itaque declarantibus David quod ei Deus irasceretur, supplicare coepit eumque rogare, ut propitius [Col. 0388D] esset, et veniam peccati concederet. Tunc ergo Gad prophetam misit ad eum Deus, tres supplicii conditiones portantem, ut earum quam probaret, eligeret, utrum vellet famem in provincia generari septem annis, aut tribus mensibus pugnando vinceretur hostibus, aut certe morbus et languor accideret tribus diebus Hebraeis. Cumque ille esset in anxietate et vehementer animo confusus, et propheta diceret hoc omnimodo imminere, et responsum velociter exigeret, ut electam ab eo conditionem renuntiaret Deo, cogitans rex, quia si famem eligeret, contra alios hoc facere videretur, quando ipse quidem habens multa frumenta, non pateretur inopiam, reliquis vero esset angustia; item si eligeret trium [Col. 0389A] mensium victoriam hostium, ipse quidem habens circa se viros fortissimos et custodes, nihil omnino metueret, neci vero ejus exercitus subjaceret; inter haec autem communem potius passionem et regum et subjectorum elegit, in qua timor omnibus est aequalis, dicens: Quia multo melius in manus Dei, quam in hostium manus incidere. Haec audiens propheta renuntiabat Deo: qui morbum et interitum misit in exercitum Hebraeorum. Moriebantur enim (ut idem historiographus ait) non uno modo, ut facile languor potuisset agnosci, facile peribant. Alius enim super alium moriebatur. Alii super mortuos quos sepeliebant, ipsi quoque moriebantur. Sic diversis morbis (sicut ille refert) interibant. Incipiente itaque pestifero languore eos ab hora matutina [Col. 0389B] perimere usque ad horam prandii, consumpta sunt septuaginta millia. Hic enim nihil aliud dicere valemus, nisi quod papa Gregorius moraliter, egregius tractator, in hoc facto David protulit. Ait enim: Pro qualitatibus subditorum, disponuntur acta regentium: ut saepe pro malo grege, etiam vere boni delinquat vita pastoris. Ille enim, Deo attestante, laudatur; ille supernorum mysteriorum conscius David propheta tumore repentinae elationis elatus populum numerando peccavit: Dei tamen vindictam populus, David peccante, suscepit. Cur hoc: quia videlicet secundum meritum plebium, disponuntur corda rectorum. Justus vero judex peccantis vitium ex ipsorum animadversione corripuit, ex quorum causa peccavit. Sed quia ipse sua scilicet voluntate [Col. 0389C] superbiens, a culpa alienus non fuit, vindictam culpae etiam suscepit. Nam ira saeviens quae corporaliter perculit, rectorem quoque populi intimo cordis dolore prostravit. Certum vero est, quod ista sibi invicem et rectorum merita connectantur et plebium, ut saepe ex culpa pastorum deterior fiat vita plebium, ut saepe ex merito plebium mutetur vita pastorum. Sed quia rectores habent judicem suum, magna cautela subditorum est non temere vitam judicare regentium. Neque enim frustra per semetipsum Dominus aes nummulariorum fudit, et cathedras vendentium columbas evertit (Luc. XIX): nimirum significans quia per magistros quidem vitam judicat plebium, sed per semetipsum facta examinat magistrorum. Quamvis etiam subditorum vitia, quae [Col. 0389D] a magistris modo vel dissimulantur judicari, vel nequeunt: ejus proculdubio judicio reservantur. Igitur dum salva fide res agitur, virtutis est meritum, si quidquid prioris est, toleratur: debet tantummodo humiliter suggeri, si fortasse valeat quod displiceat emendari. Sed curandum summopere est, ne in superbiam transeat justitiae inordinata defensio: dum enim rectitudo incaute diligitur, ipsa magistra rectitudinis humilitas amittitur: ne eum sibi praeesse quis despiciat, quem fortasse contingit ut in aliqua actione reprehendat. Contra hunc tumorem superbiae subditorum, mens ad custodiam humilitatis edomatur, si infirmitas propria incessanter attenditur. Has vires nostras veraciter examinare negligimus, [Col. 0390A] et quia de nobis fortiora credimus, idcirco eos qui nobis praelati sunt, districte judicamus. Quos enim nosmetipsos minus agnoscimus, eo illos quos reprehendere nitimur, plus videmus: singula haec mala sunt, quae a subditis saepe in praelatos, saepe a praelatis in subditos committuntur: quia et omnes subditos hi qui praesunt sapientes minime arbitrantur. Et rursum, qui subjecti sunt, rectorum suorum actiones judicant: et si ipsos regimen tenere contingeret, se potius agere putant melius. Unde plerumque sicut et rectores minus prudenter ea quae agenda sunt vident, quia eorum oculos ipsa nebula elationis obscurat: et nonnunquam si qui subjectus est, hoc cum praelatus fuerit facit, quod dudum fieri subjectus arguebat: et pro eo, quod illa quae judicaverat, [Col. 0390B] perpetrat, saltem quae judicavit, erubescat. Igitur sicut praelatis curandum est, ne eorum corda aestimatione singularis sapientiae locus superior extollat, ita subjectis providendum est, ne sibi rectorum facta displiceant. Si autem magistrorum vita vere reprehenditur, oportet utique subditi, etiam cum displicet, magistrum venerentur. Sed et hoc solerter intuendum est, ne aut quem imitari despicis, venerari contemnas. Subtilis etenim via tenenda est rectitudinis et humilitatis, ut sic reprehensibilia magistrorum facta displiceant, quatenus subditorum mens a servanda magisterii reverentia non recedat.

»Erat autem angelus Domini juxta aream Areuna Jebusaei. Dixitque David ad Dominum, cum vidisset [Col. 0390C] angelum caedentem populum: Ego sum qui peccavi et ego inique egi: isti qui oves sunt, quid fecerunt? Vertatur, obsecro, manus tua contra me,« etc. In Paralipomenon ita scriptum est (I Paral. XXI): »Porro angelus Domini stabat juxta aream Ornan Jebusaei. Levansque David oculos suos, vidit angelum Domini stantem inter coelum et terram, et evaginatum gladium in manu ejus, et versum contra Hierusalem,« et reliqua. Area Areuna, vel area Ornan, ipsa est videlicet Hierusalem.

»Venit autem Gad ad David, et dixit ei: Ascende, constitue Domino altare in area Areuna Jebusaei. Et ascendit David juxta sermonem Gad, quem praeceperat ei Dominus. Conspiciensque Areuna, [Col. 0390D] animadvertit regem et servos ejus transire ad se, et egressus adoravit regem prono vultu in terram, et ait: Quid causae est, ut veniat Dominus meus rex ad servum suum? Cui David ait: Ut emam a te aream, et aedificem altare Domino, et cesset interfectio quae grassatur in populo. Et ait Areuna ad David,« etc. Areuna namque interpretatur arca, et Ornan Latine resonat lumen nobis. Bene ergo cum Deum pro offenso quo peccavit placare vellet, altare jubetur in area Areuna vel Ornan construere, ut inde unusquisque conjiciat quia aliter divinitas ab homine placari non potest, nisi in arca cordis, per lumen rectae fidei et verae dilectionis, altare illi devotae humilitatis constituat, in quo sacrificium piae confessionis ac laudis Deo acceptabile [Col. 0391A] offerat. Quod recte per eumdem prophetam in Psalmis manifestatur, ubi dicitur ex persona Domini: »Sacrificium laudis honorificabit me (Psal. XLIX).« Et iterum: »Sacrificium, inquit, Deo spiritus contribulatus, cor contritum et humiliatum Deus non spernit (Psal. L).«

»Emit ergo David aream et boves argenti siclis quinquaginta.« Quod in Paralipomenon ita legitur: »Dedit ergo David Ornan pro loco siclos auri justissimi ponderis sexcentos.« Intelligendum namque est boves argenti siclis quinquaginta, aream vero sexcentis aureis emisse.

»Et aedificavit ibi David altare Domino, et obtulit holocausta et pacifica. Et repropitiatus est Dominus terrae, et cohibita est plaga ab Israel.« [Col. 0391B] Hinc quoque Verba dierum ita narrant: »Tabernaculum autem Domini quod fecerat Moyses in deserto et altare holocaustorum ea tempestate erat in excelso Gabaon, et non praevaluit David ire ad altare, ut ibi obsecraret Dominum. Nemo enim timore fuerat perterritus, videns gladium angeli Domini. Dixitque [Col. 0392A] David: Haec domus Domini, et hoc altare in holocaustum Israel. Et praecepit ut congregarentur omnes proselyti de terra Israel, et constituit ex eis latomos ad caedendos lapides et poliendos, ut aedificaretur domus Domini.« In illo siquidem loco, ut Hebraei autumant, aliquando contigerat Abraham offerre filium suum Isaac, quando, cum jam paratus esset occidere filium, et in holocaustum exhibere, improviso aries apparuit, et altare circumstetit, quem Abraham pro filio immolavit. Potest vero area Areuna ubi David altare construxit altius intelligi. Quid per aream Areuna Jebusaei, nisi Ecclesiam ex gentibus collectam significat? In qua Ecclesia postquam altare fidei verus David, hoc est, Salvator noster erexit, confestim mors impietatis, quae in populo [Col. 0392B] Dei grassabatur, cessit. Hanc aream David quinquaginta argenti siclis emit: quia et Dominus Jesus Christus Ecclesiam suam pretioso sanguine suo emptam, ac per septiformis gratiam Spiritus sancti a cunctis suis delictis purgatam, in domum sibi sempiternam sanctificavit.



IN LIBRUM TERTIUM.
[Col. 0391]


PRAEFATIO.

[Col. 0391B] Expletis duobus libellis Regum voluminis, divina [Col. 0391C] videlicet immeriti auxiliati clementia, tanquam quodammodo ex thesauris divitum, sanctorum scilicet doctorum, duo minuta abstrahentes, quae, ut potuimus, in gazophylacium Domini contulimus, ne ingrati ex nostrae paupertatis ingenio fortassis videremur a Domino, ne talentum etiam idipsum frugalitatis collatum, rure defossum inveniretur absconditum, et damnationis poena mulctaremur acerrime. Ubi admodum vastum transivimus aequor, auxiliati videlicet Cunctipotentis ope, qui imperat ventis ne noceant rati. Nunc siquidem, quanquam pavidi, tertium aggredi conabimur librum: in quo maxime flatu indigemus quidem divini Spiraminis, ne nostra carina tandem fracta veniat in scopulis, et syrtim illisa demersa remaneat in reumate gurgitum: sed [Col. 0391D] ipso afflante ac dignanter opitulante, portum quietudinis ovans obtineat, ut Dominica quodammodo commercia illaesa permaneant, et ex tanta profunditate voluminis, ac thesauro divini gazophylacii, saltem valeamus cum Magis auri et thuris et myrrhae Domino conferre donaria. Quoniam si in omnibus egemus Spiritus sancti juvamine, nunc quoque in hoc sacro volumine permaxime indigemus divino suffragio, quia multis obscuritatibus abditus videtur in allegoriarum sententiis, praesertim in templi aedificiis et prophetarum mysteriis, ut, ipso adminiculante, qui dedit Salomoni sapientiam plurimam, valeamus coeptum opus explere sagaciter. Unde jam ejus freti auxilio, ad eum describendum vertamus articulos.



CAPUT PRIMUM.

[Col. 0392B] »Et Rex David senuerat, habebatque aetatis plurimos annos,« et reliqua. Senectus David humani [Col. 0392C] generis figuravit Vetus Testamentum, in quo quia fides defecerat velut in David, dilectio Dei friguerat. Vestimenta ejus, quibus adopertus calefieri non poterat, typum habuisse Judaicae plebis non dubium est. Quae ante adventum Salvatoris per cognitionem legis, velut vestimenta Domino adhaeserant. Sed quia eadem plebs, ut Apostolus dicit, »servitutis spiritum, et non libertatis habuit (II Cor. XXXIX),« in amore divino minime caruit. Virgo vero speciosa quae in cunctis finibus Israel quaesita est, ac per servos David ad eum perducta, quae in sinu ejus dormiens eum calefecit, et virgo permansit, haud dubium quin sanctae Ecclesiae personam gestavit, quae de cunctis gentibus per apostolos ad Christum pervenit: et tanto ardore fidei in ejus dilectione caluit, [Col. 0392D] ut propter illius amorem variis periculis se ultro committeret, et ad ultimum pro ejus nomine mori non recusaret. De qua plenius dicemus in subditis.

»Adonias autem, filius Haggith, elevabatur, dicens: Ego regnabo,« et reliqua. Adonias enim iste qui superbia elatus gratis regnare voluit, qui a Salomone interfectus est, figuram gestavit superbiae Judaeorum: qui propterea quod regnum terrenum obtinere voluit a Salomone, videlicet Christo, et regnum amisit, et vitam perdidit. De quo hic praelibando praediximus, sed in sequentibus uberius indagabimus.

»Rex autem senuerat nimis et Abisag Sunamitis ministrabat ei.« Quaeritur itaque quid in hoc facto [Col. 0393A] significet quod David annos natus septuaginta bellicosus quondam vir, senectute frigescente, non poterat calefieri. Et propterea quaeritur ista puella speciosa, quae cum rege dormiret, et senile corpus calefaceret, et ministraret regi. Si enim occidentem sequimur litteram, videtur quasi figmentum esse de mimo, eo quod frigidus senex obvolvitur vestibus et nisi complexu adolescentulae non tepescit. Vivebat adhuc Bethsabee, et supererat Abigail, et reliquae uxores et concubinae, quae a Scriptura omnes quasi frigidae repudiantur: et in unius tantum adolescentulae grandaevus calefit amplexibus. Abraham multo David senior fuit, et tamen vivente Sara aliam non quaesivit uxorem. Isaac duplices David annos habuit, et cum Rebecca vetula nunquam refrixit. Taceo [Col. 0393B] de prioribus ante diluvium viris, qui post annos quingentos, non dico senilibus, sed pene jam cariosis artubus, nequaquam puellares quaesivere complexus. Certe Moyses dux Israelitici populi centum viginti annos habebat, et Sephoram non mutavit. Quae est igitur ista Sunamitis uxor et virgo, tam fervens ut frigidum calefaceret, et tam sancta ut calentem ad libidinem non provocaret, nisi sapientia (ut beatus Hieronymus ait) quae in senibus fervere solet, licet, sicut superius innuimus, sanctae Ecclesiae liniasset personam? Hanc exponat sapientissimus Salomon: patris sui delicias et pacificos bellatoris viri narret amplexus, »Posside sapientiam, posside intelligentiam; ne obliviscaris eam, et ne declinaveris ab ipsa. Ne derelinquas eam, et apprehendet [Col. 0393C] te; ama illam, et servabit te. Principium sapientiae, posside sapientiam; et in omni possessione tua, acquire intelligentiam (Prov. IV),« et reliqua. Ista quidem sapientia, licet frigescentibus membris, tamen senis ferventi dilectione et summo studio charitatis amplectitur, et spirituales etiam delicias administrat. Omnes pene virtutes corporis mutantur in senibus et crescente sola sapientia, decrescunt caetera, jejunia, chameuniae et eleemosynae, huc illucque discursus, peregrinorum susceptio, defensio pauperum, instantia orationum et perseverantia, visitatio languentium, labor manuum unde praebeantur eleemosynae. Et ne sermonem longius traham, cuncta quae per corpus exercentur facta, corpore senili minora fiunt; sola sapientia non dico in [Col. 0393D] juvenibus, sed etiam in senibus (qui in lege Domini meditati sunt die ac nocte) permanet: et dulcissimos fructus studiorum metit. Unde Abisac merito interpretatur patris mei gaudium, vel patris mei rugitus. Quod in praesenti loco virtutem sonat, quod amplior in senibus et redundans est, ac larga sapientia. Et fit bene rugitus, quod maris fluctus resonat, et (ut ita dicam) de pelago veniens fremitus auditur, ex quo ostenditur abundantissimum et ultra humanam vocem in senibus divini sermonis tonitruum commorari. Sunamitis vero coccinea in lingua nostra sonat. Ut significet callere sapientiam, divinaque lectione fervere. Quod licet Dominici sanguinis indicet sacramentum, tamen et fervorem ostendit sapientiae. [Col. 0394A] Hinc Dominus noster in Evangelio ait: »Ignem (inquit) veni mittere in terram, et quid volo nisi ut ardeat?« (Luc. XII.) Qui discipulorum corda succendens, cogebat dicere: »Nonne cor nostrum ardens erat in nobis dum loqueretur in via, et aperiret nobis Scripturas?« (Luc. XXIV.) Hanc siquidem puellam amplecti ac diligere debemus, quae sapientiam significat senum ampliorem; non pueriles declamationes, et sapientium flosculos dialecticorum, ac verborum lenocinia, et caetera hujusmodi ex humana sapientia figmentisque poetarum: neque curas istius saeculi, aut honores hujus mundi; sed sapientia tanquam Abisac cum David, quae nunquam senescit, in nostro requiescat sinu. Impolluta enim est virginitatis perpetuae, et in similitudinem Mariae, [Col. 0394B] cum quotidie generet semperque parturiat, incorrupta est. Si enim Cato Romani generis disertissimus, (ut quidam doctorum protulit) centenarius jam et senex Graecas litteras nec erubuerit, nec discere desperaverit: et si certe (ut aiunt) Homerus refert quod de lingua Nestoris, jam vetuli et pene decrepiti, »dulcior melle oratio fluxerit:« et sapiens quidam Graeciae, cum completis centum et septem annis se cerneret mori, dixisse fertur, dolere quod tunc egrederetur e vita quando sapere coepisset; Plato etiam octogesimo anno, scribens mortuus est; Socrates septuaginta et novem annos in docendi scribendique labore complevit, quanto magis calescente corporis juventute, inter bella corporis, et inter incentiva vitiorum sapientiam ediscere [Col. 0394C] debemus, ut in senectute etiam frigescentibus membris, in sinu mentis nostrae requiescat et foveat dormiatque nobiscum, imo cibum spiritalis intelligentiae nobis ministret. Potest nimirum etiam ista mulier contemplativae vitae gestare figuram, quam omnes perfecti incredibili amore complectentes, in ejus dilectione flammescunt. »Adonias autem filius Hagith elevabatur, dicens: Ego regnabo. Fecitque sibi currum et equites, et quinquaginta viros qui ante eum currerent. Nec corripuit eum pater suus aliquando, dicens: Quare hoc fecisti?« et reliqua. Quod autem Adonias filius David major in regnum pro patre succedere voluit, per fastum superbiae, non per virtutem disciplinae, quid significat? nisi quod Judaicus populus, qui quasi major natu filius [Col. 0394D] videtur esse, cum prior legem suscepit, gentilem populum qui per gratiam Dei posterior vocatus est spernens, solum se cum Domino aestimabat regnaturum. Unde et bene nomen Adoniae, qui dominator dominus interpretatur, typum expressit, qui solum se dominare cum domino arbitratus est; sed Ecclesiae populus cum vero Salomone, id est pacifico nostro, cujus ipse corpus est, per divinam ordinationem in regnum substituitur. De quo merito perfidiae major filius, id est prior populus, praecipitatus est. Hic ergo Adonias, Bethsabee interveniente, quae interpretatur filia saturitatis, Abisac Sunamiten corrumpere gestivit: quia Judaicus populus per observantiam caeremoniarum legis, quia satus et plenissimus [Col. 0395A] erat, veram sapientiam spiritalis sensus, quae David nostro conjuncta est, stuprare volens, non meruit ejus consortium, cujus violare appetivit immaculatum thronum. Quod autem David Salomoni filio suo praecepit de justa retributione eorum qui sibi solatio fuerunt, vel injuste nocuerunt, licet ipse patientissime eos regnans toleraret: quid melius significare potest, quam futuram retributionem judicii venturi, in qua impii pro mercede poenam perpetuam, justi autem aeternam beatitudinem percipient? In praesenti quoque tempore, patientia Dei saepe bonos tribulari atque angustiari permittit, et econtrario reprobos deliciis temporalibus et prosperitate terrena uti concedit. Quibus tamen utrisque, per judicem vivorum et mortuorum praemia certa in [Col. 0395B] futuro restituet, quando his qui ad dexteram ejus sunt, dicturus erit: »Venite, benedicti Patris mei, percipite regnum quod vobis paratum est ab origine mundi (Matth. XXV).« Illis autem qui ad sinistram ejus erunt, dicet: »Discedite a me, maledicti, in ignem aeternum, qui paratus est diabolo et angelis ejus: et ibunt hi in supplicium aeternum, justi autem in vitam aeternam (Ibid.).«

»Inclinavit se Bethsabee, et adoravit regem.« At vero Bethsabee, quae in Latinum transfertur filia juramenti, antiquae Ecclesiae quae et sanctis patribus sub lege constitutae fuerat, imaginem hoc in loco praetulit, de cujus stirpe verus Salomon, id est, pacificus noster, nasci promissus est.

»Et nuntiaverunt regi dicentes: Adest Nathan [Col. 0395C] propheta.« Nathan, qui interpretatur donum, figuram veteris prophetiae gestasse manifestum est.

»Dixitque rex David: Vocate mihi Sadoc sacerdotem.« Sadoc interpretatur justus, figuram in se gerens Domini et Salvatoris nostri, qui est verus »sacerdos in aeternum secundum ordinem Melchisedech (Psal. CIX).«

»Et imponite Salomonem filium meum super mulam meam.« Mulam David, alii Ecclesiam, alii vero Synagogam propter infecunditatem, figurasse dixerunt.



CAPUT II.

»Dixitque David ad Salomonem: Tu quoque nosti quae fecerit mihi Joab filius Sarviae, quae fecerit duobus principibus Abner, filio Ner, et Amase [Col. 0395D] filio Jether,« etc. David qui praecepit Joab interfici seu Semei, figuram veteris prophetiae gestabat, quae judicavit atque praecepit, quid de inimicis Christi et sanctorum ejus, Scribis videlicet atque Pharisaeis necnon et haereticis, in futuro fieri oporteat. Sicut hoc quod David de Joab et Semei fieri praecepit, Salomon vero implevit.

»Salomon autem sedit super thronum Israel.« Salomon qui patri suo David successit, Christi figuram sine dubio gestavit: in eo scilicet quod templum aedificavit, sicut et Christus Ecclesiam: et in eo quod regnum in pace administravit, et pacem habuit secundum nomen suum, sic et Dominus Rex pacis est dictus, ac per hoc illius vocabulum illi verissime [Col. 0396A] congruit, per quem Mediatorem, ex inimicis accepta remissione peccatorum, reconciliamur Deo: etenim »cum inimici essemus, reconciliati sumus Deo per mortem Filii ejus (Ephes. II).« Idem ipse est ille pacificus, qui fecit utraque unum, et medium parietem maceriae solvens inimicitias in carne sua, legemque mandatorum decretis evacuans, ut duos conderet in se in unum novum hominem, faciens pacem his qui longe, et pacem his qui prope: ipse in Evangelio dicit: »Pacem meam do vobis, pacem relinquo vobis (Joan. XIV).« His et multis aliis testimoniis Dominus Jesus pacificus esse monstratur. In sapientia quoque et divitiis atque gloria ipsius Domini Salvatoris typum gestasse non dubium est.

[Col. 0396B] »Et ait Adonias Bethsabee: Precor ut dicas Salomoni regi, ut det mihi Abisac Sunamitem uxorem.« Adonias, dum in typo Judaeorum Christi Ecclesiam, quae est virgo incorrupta, temerare voluit, justo judicio mortem quam meruit incurrit.

»Venit ergo Bethsabee ad regem Salomonem ut loqueretur pro Adonia.« Bethsabee, quae apud Salomonem pro Adonia intervenire voluit, nec tamen quippiam profuit, figuram legis hoc in loco praetendisse non dubium est: quam Judaei sibi adjutricem apud Deum esse opinantur.

»Abiathar quoque sacerdoti dixit rex: Vade in Anathot in agrum tuum.« Abiathar qui sacerdotio expulsus, non tamen occisus est, significat populum Judaeorum, quorum licet sacerdotium sit abolitum, [Col. 0396C] ipsi tamen propter eos qui in fine mundi ex ipsis credituri sunt, deleti penitus non sunt.

»Fugit ergo Joab in tabernaculum Domini, et apprehendit cornu altaris. Nuntiatumque est regi Salomoni quod fugisset Joab in tabernaculum Domini, et esset juxta altare. Misitque Salomonem Banaiam filium Joiadae, dicens: Vade, interfice eum,« et reliqua. Joab qui ad altare fugiens, jubente Salomone, ibidem interfectus est, significat Scribas et Pharisaeos, seu magistros perversi dogmatis haereticos: qui ob hoc quod proximos suos, videlicet ecclesiasticos, per insidias perimunt, sicut et ipse Joab, Abner atque Amasae fecisse legitur: ab altario fidei expulsi, perpetua morte punientur.

»David autem et semini ejus et domui et throno, [Col. 0396D] illius sit pax usque in sempiternum a Domino.« Hoc est, abolitis Judaeis, exstirpatisque haereticis, et omnibus Christi inimicis deletis, thronus David, id est Ecclesia, aeterna pace fruens maneat in aeternum.

»Dixitque Salomon ad Semei: Nonne testificatus sum tibi per Dominum, et praedixi tibi, quacunque die egressus ieris huc, et illuc, scito te esse moriturum?« Praecipitur nobis a vero Salomone, sicut et Semei a Salomone rege, ut habitemus in Jerusalem, nec unquam egrediamur ex ea. Quod si fugerit nos, id quod nobis fuerat ante subjectum, et ierit ad Allophylos, non egrediamur muros civitatis nostrae, nec sequamur fugitivorum vestigia: nedum volumus salvare fugientes, ipsi pereamus. Quin potius [Col. 0397A] dimittamus, ut mortui sepeliant mortuos suos (Matth. VIII): et scandalizantem oculum, manum, et pedem, dum licet, eruamus et abscindamus a nobis (Marc. IX).



CAPUT III.

»Accepit namque Salomon filiam Pharaonis regis Aegypti.« Filia Pharaonis quam Salomon in conjugio copulavit, Ecclesiam ex gentibus figurasse non dubium est.

»Apparuit Dominus Salomoni per somnium nocte, dicens: Postula quod vis ut dem tibi. Et ait Salomon: Tu fecisti cum servo tuo David patre meo misericordiam magnam,« et reliqua. Gratia Dei liberum hominis exquirit arbitrium.

[Col. 0397B] »Et dixit Dominus Salomoni: Quia postulasti verbum hoc, et non petiisti dies multos, nec divitias, aut animas inimicorum tuorum, sed postulasti tibi sapientiam ad discernendum judicium.« Quicunque vult orationem suam ante Deum non frustrari, hoc ab eo postulet quod Salomon quaesivit, id est sapientiam et scientiam atque intelligentiam. Divitias vero et gloriam temporalem atque animas inimicorum, seu dies plurimos vitae praesentis, reproborum est quaerere, non electorum.

»Si autem ambulaveris in viis meis, et custodieris praecepta mea, longos faciam dies tuos.« Hic praecipue patet, quia sapientiam et divitias seu gloriam temporalem, etiam reprobi hic in praesenti vita habere possunt: longos vero dies, id est aeternam [Col. 0397C] beatitudinem, absque observatione mandatorum Dei adipisci nemo potest.

»Tunc venerunt duae mulieres meretrices ad regem Salomonem, steteruntque coram eo. Quarum una ait: Obsecro, mi Domine, ego et mulier haec habitamus in domo una,« etc. Duae mulieres inter quas Salomon primum judicium suum exercuit, quarum una dilectione ardebat, in altera simulatio subripiebat, Ecclesiam atque haereticam pravitatem figurasse non dubium est: inter quas Dominus Jesus Christus spiritu oris sui, dum id quod justum est dirimit, unicuique quod debetur restituit. Et bene per hanc mulierem haereticorum vel Synagogae etiam impietas generatur, quae et suos nequiter nutriendo interimunt, et alienos quousque perdant, illiciendo [Col. 0397D] persuadent. Sed quia solent post virtutes vitia suboriri ut corda hominum tentando probentur, ne animus in culmine virtutum consistens tanquam Salomon in regno ex seipso glorietur: et hoc permittente Deo qui lucis suae illustratione illustrare dignetur. Ut ergo ea firmitatis dona habeat, et infirmitatem suam humiliter agnoscat per accessum gratiae ad alta sustollitur et per recessum quid ex seipso sit probatur. Quod in ipso demonstratur, qui divinitus accepit sapientiam, et tamen post acceptam eamdem sapientiam, duarum meretricum quaestione pulsatus est. Quia nimirum saepe cum mentem nostram concessis virtutibus, respectus intimae largitatis illuminat, hanc protinus etiam lubricae [Col. 0398A] cogitationes turbant: ut quae sublevata immenso munere exsultat, etiam tentatione pulsata quid sit inveniat. Idcirco quid istae duae meretrices (quas praelibando tetigimus secundum quod in dictis doctorum invenimus) plenius significent, pandere decrevimus. Ait enim sacrae Historiae contextus: »Tunc venerunt duae mulieres meretrices ad regem Salomonem, steteruntque coram eo,« et reliqua. In illo ergo judicio Salomonis, Christi figura fuit ubi mulier illa improba, plebs scilicet Synagogae vel haereticorum, verae matris, hoc est Ecclesiae, filium appetebat, quem non ut servaret, sed revera ut interimeret, cupiebat. Sed sicut, gladio dirimente Salomonis, propriae matris gemitu, verus repertus est partus, ita et spiritu Jesu Christi docente, plerumque hi qui [Col. 0398B] a matre seducti et capti sunt errore haereticorum, nonnunquam merentur pro semetipsis gementes, recognoscere Ecclesiam matrem. Unde et satis convenienterque apparet hanc mulierem Synagogae vel haereticorum figurasse impietatem: quae suos nequiter nutriendo interimit, et alienos quousque perdat illiciendo persuadet. Item alio modo, quantum ad simplicem historiam pertinet, perspicuum est quod puer annorum duodecim contra aetatis suae mensuram, de intimo humanae naturae judicaret affectu. Unde bene admiratus est et pertimuit illum omnis Israel, quod scilicet eum manifesta non fugerent, qui tam prudenter abscondita deprehendisset. Quantum ad typicos pertinet intellectus dicente Apostolo: »Haec omnia in figura contingebant illis. [Col. 0398C] Scripta sunt autem de nobis, in quos fines saeculorum devenerunt (I Cor. X).« Quidam Graecorum autumant super Synagogam et Ecclesiam sentiendum, et ad illud tempus cuncta referenda, quando post crucem et resurrectionem, tam in Israel quam et in gentium populo verus Salomon, id est pacificus, regnare coeperit. Quod autem adulterae et meretrices Synagoga et Ecclesia in Scripturis dicantur, nulla dubitatio est, et hoc prima fronte videtur esse blasphemum. Caeterum si recurramus ad prophetas, Osee videlicet (cap. I), qui accepit uxorem fornicariam, et generavit filios fornicarios, et deinde adulteram: et ad Ezechiel (cap. XVI), qui Hierusalem quasi meretricem arguit, quod secuta sit amatores suos, et divaricaverit omni transeunti [Col. 0398D] pedes, lupanarque in loco celebri exstruxerit. Animadvertimus Christum idcirco venisse, ut meretrices donaret matrimonio, et duobus gregibus unum ovile faceret medioque pariete destructo in easdem caulas oves prius morbidas congregaret. Hae sunt virgae quae junguntur in Ezechiel, et de quibus per Zachariam Dominus refert: »Et assumpsi mihi duas virgas, unam vocavi decoram, et alteram vocavi funiculum, et pavi gregem (Zach. XII).« Mulier quoque illa meretrix in Evangelio, quae Jesu pedes lacrymis lavit, crine detergit, et cui peccata omnia dimittuntur, manifeste significat Ecclesiam de gentibus congregatam. Haec idcirco in prima fronte replicavi, ne cui videatur incongruum [Col. 0399A] si meretrices dicantur, quarum una Salomonis judicio filii possessione donata est. Prudens quaerat auditor, quomodo meretrix significet Ecclesiam, quae non habet maculam neque rugam? Non dicimus Ecclesiam permansisse meretricem, sed fuisse. Nam et Simonis leprosi domo Salvator scribitur iniisse convivium. Utique non quia leprosus erat eo tempore quo habebat hospitem Salvatorem, sed quia leprosus ante fuerat. Matthaeus quoque in Catalogo apostolorum publicanus dicitur, non quod permanserit publicanus post apostolicam dignitatem, sed quod prius fuerat publicanus: »ut ubi abundavit peccatum, superabundaret gratia (Rom. VI).« Simulque considera quid dicat Ecclesia contra Synagogam calumniatricem.

[Col. 0399B] »Ego et mulier haec habitabamus in domo una.« Post resurrectionem enim Domini Salvatoris, una de utroque populo congregata est. Et quam eleganter Ecclesia: »Peperi, inquit, apud eam in cubiculo.« Ecclesia enim de gentibus, quae non habebat prius legem et prophetas, peperit in domo Synagogae, nec egressa est de cubiculo, sed ingressa: Unde dicitur in Cantico canticorum: »Introduxit me rex in cubiculum suum (Cant. III).« Et iterum: »Equidem non spernentem assumens, introducam te in domum matris meae et in cubiculum ejus quae concepit me (Cant. VIII).«

»Tertia autem die postquam ego peperi, peperit et haec.« Si consideres Pilatum lavantem manus atque dicentem: »Mundus ego sum a sanguine justi [Col. 0399C] hujus (Matth. XXVII).« Si centurionem ante patibulum confitentem: »Vere hic erat Filius Dei (Matth. XXVIII).« Si eos qui ante passionem per Philippum Dominum videre desiderant, haud ambigis primam peperisse Ecclesiam, et postea natum populum Judaeorum, pro quo Dominus precabatur: »Pater, ignosce illis, quod enim faciunt nesciunt;« unaque die crediderunt tria millia, et alia quinque millia. »Multitudinis autem credentium erat anima una, et cor unum (Act. IV).«---»Eramus simul, nullusque alius in domo nobiscum, exceptis nobis duabus.« Non blasphemantium Judaeorum, non gentilium idolis servientium.

»Mortuus est enim filius mulieris hujus nocte.« Dum enim legis sequitur observantiam et gratiam [Col. 0399D] Evangelii jugo Mosaicae doctrinae copulat, tenebrarum errore cooperta est. »Oppressitque eum dormiens mater sua.« Quae non poterat dicere: »Ego dormio et cor meum vigilat (Cant. V).« Media nocte consurgens, tulit filium de latere Ecclesiae dormientis, et in suo collocavit sinu. Relege totam Apostoli ad Galatas Epistolam et animadvertes quomodo filios Ecclesiae suos facere festinet Synagoga. Et dicat Apostolus: »Filioli mei quos iterum parturio, donec formetur Christus in vobis (Gal. IV).«

»Vivum tulit.« Non ut possideret, sed ut occideret: Non enim amore fecit hoc filii, sed aemulae odio, et suum mortuum per legis caeremonias in sinu Ecclesiae supposuit. Longum est si velim per singula [Col. 0400A] currere, quomodo per apostolum Paulum et alios ecclesiasticos viros intellexerit Ecclesia non esse suum filium qui tenebatur in lege, et in luce cognoverit quem in tenebris non videbat. Inde jurgium ortum est, praesente rege, altera dicente:

»Filius tuus mortuus est; meus autem vivit. Altera respondente, mentiris: filius quippe meus vivit, filius tuus mortuus est.« Atque in hunc modum contendebant coram rege: tunc rex Salomon (qui manifeste Salvator accipitur secundum psalmum septuagesimum primum, cujus titulus Salomoni inscribitur, ubi nulla dubitatio est quin cuncta quae dicantur, non Salomoni mortuo, sed Christi conveniant majestati) simulat ignorantiam et humanos, pro dispensatione carnis, mentitur affectus. Sicuti [Col. 0400B] et in alio loco. »Ubi posuistis Lazarum?« Et ad mulierem fluentem sanguine: »Quis me tetigit?« Gladium postulat de quo dixerat, nolite putare, quod venerim pacem mittere in terram: »Non veni mittere pacem sed gladium (Matth. X).« Veni enim dividere hominem contra patrem suum, et filiam contra matrem suam, et nurum contra socrum suam, et inimici hominis domestici ejus; et tentat naturam naturae Dominus, vultque secundum utriusque voluntatem, viventem filium in legem gratiamque dividere: non quo hoc probet, sed quo eam adarguat, et viventem non nisi per baptismum liberari ostendat. Libenter voluit dividi puerum non ut possideat, sed ut interficiat. Ecclesia quem scit suum esse libenter concedit aemulae, dum vivat saltem apud adversarium, [Col. 0400C] ne inter legem divisus et gratiam Salvatoris mucrone feriatur. Unde dicit et Apostolus: »Ecce ego Paulus dico vobis, quod si legem observatis, Christus vobis nihil prodest (Gal. V).« Item alio modo: Quid in hac sententia melius per matrum lactantium nomina, nisi doctorum ordo? Quid vero per earum filios, nisi discipulorum persona significatur? Nam magistri nimirum vigilantes quidem scientia sed vita dormientes, auditores suos quos per vigilias praedicationis nutriunt, dum quod dicunt facere negligunt, per somnum temporis occidunt, et negligendo opprimunt quos alere verborum lacte videbantur. Unde plerumque dum ipsi reprehensibiliter vivunt et habere discipulos vitae laudabiles nequeunt, alienos sibi attrahere conantur, quatenus [Col. 0400D] dum bonos se habere sequaces ostendunt, apud judicia hominum excusent mala quae agunt: et quasi subditorum vita mortiferam tegant negligentiam. Unde et illic mulier quae filium exstinxit proprium, quaesivit alienum. Sed veram matrem Salomonis gladius invenit, quia videlicet, cujus fructus vivat, vel cujus intereat, extremo examine, ira districti judicis demonstrat. Ibi et illud est solerter intuendum quod filius vivens prius dividi praecipitur, ut soli postmodum matri reddatur. Quia in hac vita quasi partiri conceditur vita discipuli, dum ex illa nonnunquam alter apud Dominum meritum, alter apud homines laudem habere permittatur. Sed falsa mater eum quem non genuit occidi non metuit, quia [Col. 0401A] arrogantes magistri et charitatis ignari, si plenissimum nomen laudis ex alienis discipulis consequi nequeunt, eorum vitam crudeliter insequuntur. Invidiae enim facibus succensi, nolunt alios vivere quod se conspiciunt non posse possidere. Unde et illic perversa mulier clamat: »Nec meus sit nec istius.« Ut enim diximus, quos sibi obsequi non vident ad gloriam temporalem, eos aliis invident vivere per veritatem. Vera autem mater satagit ut ejus filius saltem apud extraneam sit et vivat. Quia et concedunt veraces magistri discipulis, ut ex eorum discipulis alii quidem magisterii laudem habeant, si tamen integritatem vitae iidem discipuli non amittant. Per quae pietatis viscera, haec eadem mater vera agnoscitur omnino, quia magisterium in examine [Col. 0401B] charitatis approbatur et sola totum recipere meruit, quae quasi totum cessit. Quia fideles praepositi, pro eo quod ex bonis discipulis suis, non solum aliis laudem non invident, sed utilitatem eis etiam profectus exorant: ipsi et integros et viventes filios recipiunt, quando in supremo examine ex eorum vita perfectae retributionis gaudia consequuntur.



CAPUT IV.

Enumeratis ergo principibus Salomonis, qui in regno ejus variis officiis deputati fuerant, seu diversis provinciis praeerant, sequitur Scriptura dicens:

»Salomon autem erat in ditione sua, habens omnia regna a flumine terrae Philistim, usque ad [Col. 0401C] terminum Aegypti, offerentium sibi munera, et servientium ei, cunctis diebus vitae ejus.« Et quis in hoc melius significatur quam Pacificus noster, quem praefigurabat idem Salomon? Ipse enim omnia regna terrae a solis ortu usque ad occasum, in ditione sua habet, et dominatur (Scriptura teste) »a mari usque ad mare, et a flumine usque ad terminos orbis terrae (Eccli. XLIV).« Ipsi serviunt omnes populi, et tribus et linguae, offerentes ei scilicet munera rectae fidei et bonorum operum. »Reges, inquit, Tharsis et insulae munera offerent: reges Arabum et Saba dona adducent. Et adorabunt eum omnes terrae, omnes gentes servient ei (Psal. LXXI).« Quod autem subditur »cunctis diebus vitae ejus,« hoc est in saeculum saeculi, quia ipse permanebit semper, et regni ejus non erit [Col. 0401D] finis, ejusque potestas est aeterna, cujus anni non deficient.

»Erat autem cibus Salomonis per singulos dies triginta chori similae, et sexaginta chori farinae; decem boves pingues, et viginti boves pascuales, et centum arietes, excepta venatione cervorum, et caprearum, atque bubalorum, et avium altilium. Ipse enim obtinebat omnem regionem quae erat trans flumen, quasi a Thapsa usque, etc.« Quid ergo cibus iste Salomonis significat, nisi refectionem regis nostri Jesu Christi? qui bene pascitur recta fide et operibus bonis, quae illi quotidie offeruntur ab Ecclesia catholica. Triginta ergo chori similae possunt exprimere fidem sanctae Trinitatis, [Col. 0402A] juxta quod in lege Domini scriptum continetur; »et sexaginta chori farinae,« profectionem bonorum operum; »decem boves pingues,« doctores decalogi; »et viginti boves pascuales,« praedicatores Novi Testamenti, qui quasi geminatum decalogum in se habent, cum Novum et Vetus Testamentum aequaliter praedicant, pleni dilectione Dei et proximi. »Centum arietes,« quos melius significant, quam eos qui in grege Domini bene dominantes, simul cum subditis aeternae beatitudinis gloriam consequi festinant? Venatio quoque diversorum animalium non inconvenienter accipi potest acquisitio hominum, qui ex diversis gentibus quotidie retibus Evangelii per spiritales venatores capiuntur, et in pastum Salvatoris nostri rediguntur.

[Col. 0402B] »Habebatque pacem Salomon ex omni parte in circuitu. Habitavitque Juda et Israel absque timore ullo unusquisque sub vite sua et sub ficu sua, a Dan usque Bersabee, cunctis diebus Salomonis.« Isaias quoque de Redemptore nostro ita dicit: Multiplicabitur ejus imperium et pacis non erit finis (Isa. IX), sub cujus defensione verus Juda et verus Israel absque timore ullo habitant: cum cordibus erectis ad Dominum, cuncta terrena despiciunt, nec hostium minas pertimescunt, sed in laudibus Dei jugiter perseverant, delectantes in gratia Dei et dulcedine charitatis, quam incessanter habent ad Dominum et ad proximum.

»Habebat Salomon quadraginta millia praesepia equorum currilium, et duodecim millia equestrium, [Col. 0402C] nutriebantque eos supradicti regis praefecti.« Quid per quadragenarum numerum; nisi tempora legis priscae designantur? Quia et Moyses illam accepturus quadraginta diebus jejunavit, et populus Israeliticus, qui per eam instruebatur, quadraginta annis in eremo mansit. Duodenarius vero numerus praesens tempus significat, in quo apostolica doctrina Novi Testamenti populum nutrit. Bene quoque per quadragenarium, sive duodenarium numerum, praesepia equorum Salomonis numerantur; quia in utroque populo legali videlicet et evangelico, illi qui minus intelligentes fuerunt, ad praesepia sanctarum Scripturarum invitantur, ut pabulum ibi sacrae doctrinae acciperent, quatenus equitatui summi regis habiles fierent; »nutriebantque eos supradicti regis [Col. 0402D] praefecti,« cum unusquisque doctorum, sermone fidei et exemplo bonae operationis, satagit pastum illis salubrem conferre, unde subsequens Scriptura de eis dicit:

»Sed et necessaria mensae regis Salomonis, cum ingenti cura praebebant tempore suo. Hordeum quoque et paleas equorum et jumentorum deferebant in locum, ubi erat rex juxta constitutum sibi.« Quia ne quid desit his qui in domo regis manent, totus ordo sanctorum praedicatorum, scribendo scilicet et loquendo laborat, ut mensa Domini abundet in copia librorum, et decentem pastum inde habeant quique fidelium.

»Dedit quoque Deus sapientiam Salomoni, et [Col. 0403A] prudentiam multam nimis, et latitudinem cordis, quasi arenam quae est in littore maris. Et praecedebat sapientia Salomonis sapientiam omnium Orientalium et Aegyptiorum, et erat sapientior cunctis hominibus. Sapientior Ethan Ezraite, et Heman et Chalcal, et Dorda filiis Mahol.« Dedit itaque Deus Salomoni nostro sapientiam et prudentiam, ultra omnes homines et omnem creaturam rationabilem; de quo Joannes dicit: »Quem enim misit Deus, verbum Dei loquitur; non enim ad mensuram dat Deus spiritum; Pater diligit Filium et omnia dedit in manu ejus (Joan. III).« Et alibi ipsa Veritas dicit: »Sicut enim Pater habet vitam in semetipso, sic dedit et Filio vitam habere in semetipso: et potestatem dedit ei judicium facere, quia filius hominis [Col. 0403B] est (Joan. V).« Hinc Paulus apostolus ait de ipso Domino Christo: »Qui est imago Dei invisibilis, primogenitus omnis creaturae; quia in ipso condita sunt universa, in coelis et in terra, visibilia et invisibilia, sive throni, sive dominationes, sive principatus, sive potestates. Omnia per ipsum et in ipso creata sunt, et ipse est ante omnes, et omnia in ipso constant, et ipse est caput corporis Ecclesiae, qui est principium primogenitus ex mortuis: ut sit ipse in omnibus primatum tenens, quia in ipso complacuit omnem plenitudinem divinitatis inhabitare corporaliter, et in ipso sunt omnes thesauri sapientiae et scientiae absconditi (Colos. I, II).« Omnibus ergo sapientia veri Salomonis antecellit: quia multum distat inter eos qui participatione sapientiae [Col. 0403C] sapientes sunt, et illum qui est fons sapientiae et origo virtutum. Hinc est illud quod sequitur:

»Et erat nominatus in universis gentibus per circuitum.« Quia nomen ejus praedicatur in universo mundo: nec est nomen aliud sub coelo datum hominibus in quo oporteat non salvos fieri (Act. IV).

»Locutus est quoque Salomon tria millia parabolarum, et fuerunt carmina ejus quinque millia.« Quid enim per tria millia parabolarum, nisi plenitudo fidei in lege et in Evangeliis a Christo tradita designatur? Quia dum tota multipliciter per allego riarum sensus sub mysterio Trinitatis disseritur, quasi tria millia parabolarum nuncupantur. Carmina autem ejus quinque millia per quinque sensus corporis [Col. 0403D] intelliguntur, quos qui in diversis virtutibus bene regit, beatus est, et per eos quasi quinque millia Domino carminum canit.

»Disputavit autem Salomon a cedro usque ad hyssopum.« Cedri nomine, celsitudo gloriae in electis accipitur. Unde Propheta testatur, dicens: »Justus ut palma florebit, et sicut cedrus quae est in Libano multiplicabitur (Psal. XCI).« Hyssopus autem herba est humilis saxo haerens, qua signatur humilitas Christi. Redemptor quippe noster a cedro usque ad hyssopum disputavit: quia ab alta excellentia gloriae coelestis usque ad carnis humilitatem descendendo pervenit. Siquidem et cedri nomine pravorum superba elatio designatur. Sicut et per [Col. 0404A] David dicitur: »Vox Domini confringentis cedros (Psal. XXVIII).« A cedro itaque Christus usque ad hyssopum disputat, quia ipse superborum corda et humilium judicat. Super ligna autem disputavit, dum in cruce pependit. Tunc enim in cedro saeculi arrogantiam judicavit. Quam etiam usque ad hyssopi humilitatem, id est usque ad crucis stultitiam, ad contemptibilem sermonem deduxit fidei. Hinc Paulus ait: »Verbum enim crucis pereuntibus quidem stultitia est, his autem qui salvi fiunt, id est nobis, virtus Dei est (I Cor. I).« Scriptum est enim: »Perdam sapientiam sapientium, et prudentiam prudentium reprobabo (Isa. XXIX).« Et paulo post: »Nam quia in Dei sapientia non cognovit mundus per sapientiam Deum, placuit Deo per stultitiam [Col. 0404B] praedicationis salvos facere credentes (I Cor. I).«

»Et disseruit Salomon de jumentis et volucribus et reptilibus et piscibus.« Disseruit Salomon noster de singulis speciebus animalium: quia omnia nuda et aperta sunt oculis ejus, nec est ulla creatura invisibilis in conspectu ejus. Ipse novit omnes cogitationes hominum, ipse numerat multitudines stellarum, ipsi patet abyssus, et infernus non est absconditus coram eo. Quasi enim disputare ipsius est, cum singulorum rationem nobis proponit, et in Scripturis suis manifestat sacramenta quae fuerunt abscondita a saeculis et generationibus, ut consideremus beatitudinem angelorum, utilitatem hominum, et calliditatem malignorum spirituum; sicque quod malum est reprobantes, quod bonum est [Col. 0404C] eligamus, et ipsum sectemur semper invicem et in omnes.

»Et veniebant de cunctis populis ad audiendam sapientiam Salomonis, et ab universis regibus terrae, qui audiebant sapientiam ejus.« Hinc propheta Isaias ait: »Erit in novissimis diebus praeparatus mons domus Domini in vertice montium, et elevabitur super colles, et fluent ad eum omnes gentes, et ibunt populi multi, et dicent: Venite, ascendamus ad montem Domini, et ad domum Dei Jacob, et docebit nos vias suas, et ambulabimus in semitis ejus quia de Sion exibit lex et verbum Domini de Hierusalem (Isa. II).«



CAPUT V.

[Col. 0404D] »Aedificavit domum Domini.« Domus Domini quam aedificavit rex Salomon in Hierusalem, in figuram facta est sanctae universalis Ecclesiae, quae a primo electo usque ad ultimum qui in fine mundi nasciturus est, quotidie per gratiam regis pacifici, sui videlicet Redemptoris, aedificatur; quae partim adhuc peregrinatur ab illo in terris, partim evasis peregrinandi aerumnis, cum illo jam regnat in coelis: ubi peracto ultimo judicio, tota est regnatura cum illo. Ad hanc domum pertinent electi angeli, quorum nobis similitudo in futura vita promittitur, dicente Domino: »Illi autem qui digni habebuntur saeculo illo et resurrectione ex mortuis, neque nubent, neque [Col. 0405A] ducent uxores; neque enim ultra mori poterunt, aequales enim angelis sunt, et filii sunt Dei, cum sint filii resurrectionis (Luc. XX).« Ad hanc pertinet ipse mediator Dei et hominum, homo Christus Jesus, ipso attestante, cum ait: »Solvite templum hoc, et in tribus diebus excitabo illud (Joan. II).« Quod exponens Evangelista, subjunxit: »Hoc autem dicebat de templo corporis sui.« Dicit Apostolus de nobis: »Nescitis quia templum Dei estis, et Spiritus Dei habitat in vobis (I Cor. VI)?« Si ergo ille templum Dei per assumptam humanitatem factus est, et nos templum Dei per inhabitantem Spiritum ejus in nobis efficimur, constat utique quia figuram omnium nostrum, et ipsius videlicet Domini, et membrorum ejus, quae nos sumus, templum illud [Col. 0405B] materiale tenuit; sed ipsius tanquam lapidis angularis singulariter electi et pretiosi, in fundamento fundati: nostri autem tanquam lapidum vivorum superaedificatorum, super fundamentum apostolorum et prophetarum, hoc est super ipsum Dominum. Designat eamdem Dei domum spiritualem, etiam tabernaculum quondam factum in eremo per Moysen. Verum quia illa domus in itinere quo ad terram repromissionis veniebatur, haec autem aedificabatur in ipsa terra repromissionis et in civitate Jerusalem: illa ut de loco ad locum crebro Levitarum ministerio portata, tandem in terram promissae haereditatis induceretur; haec ut mox in patria ipsa et in civitate regia constructa, inviolabili semper fundamento consisteret: donec indicatum sibi futurum [Col. 0405C] coeleste munus impleretur. Potest in illa, praesentis Ecclesiae labor et exsilium, in hoc futura quies et beatitudo figurari. Vel certe quia illa solis filiis Israel, haec autem a proselytis etiam et gentibus facta est. Possunt in illa principaliter patres, et Veteris Testamenti antiquus ille Dei populus, in hac autem congregata de gentibus Ecclesia, figuraliter exprimi. Quamvis aedificium utriusque domus enucleatius spiritali sensu, excursum et labores praesentis Ecclesiae quotidianos, et praemia in futuro perennia, gaudiaque regni coelestis, et electionem primae de Israel Ecclesiae, et salutem omnium gentium, in Christo multis modis ostendatur insinuare figuris. Narrat autem historia, quia Salomon domum Domini aedificaturus, quaesierit auxilium ab Hiram rege [Col. 0405D] Tyri, qui erat amicus David omni tempore, et cum ipso quoque Salomone postquam regno potitus est, pacem habere jam coeperat, promptumque mox ad adjuvandum se in omnibus ejus invenerit amicum: ita ut artifices illi, et ligna et aurum, prout opus habebat, dederit. Cujus beneficii gratia Salomon ei per annos singulos plurimos tritici et olei choros in cibum domui ejus dabat. Nulli autem dubium quod Salomon, qui interpretatur pacificus, et ipso nomine et serenissimo regni sui statu, illum significet, de quo dixit Isaias: »Multiplicabitur ejus imperium, et pacis non erit finis.« Hiram vero, qui Latine dicitur excelse vivens, credentes ex gentibus et vita simul cum fide gloriosos, figuraliter exprimit. Neque [Col. 0406A] aliquid prohibet, quin Hiram (quia rex erat, regalique potentia Salomonem in aedificio domus Domini juvabat), conversos ad fidem ipsos rerum dominos typice denuntiet, quorum opera constat Ecclesiam saepius adjuvatam, ac nobiliter augmentatam, et contra haereticos, schismaticos et paganos principalibus erectam esse decretis.

»Petiit ergo Salomon in opere templi auxilium ab Hiram.« Quia cum veniens in carne Dominus, dilectam sibi domum videlicet Ecclesiam aedificare disponeret, non de Judaeis tantummodo, verumetiam de gentibus adjutores elegit: Nam de utroque populo ministros sermonis assumpsit.

»Misit Hiram Salomoni praecisa de Libano ligna cedrina et abiegna, quae in domo Domini ponerentur.« [Col. 0406B] Quia conversa gentilitas misit ad Dominum viros quondam et secundum saeculum claros, sed securi Dominicae increpationis, de monte suae superbiae jam dejectos et humiliatos, qui ad normam Evangelicae veritatis instituti in aedificatione Ecclesiae pro suo quisque merito vel tempore, collocarentur.

»Misit etiam artifices.« Quia conversos ad veram sapientiam philosophos, qui gratia eruditionis populis quoque regendis jure praeponerentur, Domino gentilitas obtulit: qualis fuit ipsis apostolorum temporibus Dionysius Areopagita, qualis deinceps doctor suavissimus et fortissimus martyr Cyprianus, aliique quamplurimi. Misit et aurum quod in eadem pene significatione accipitur, quia nimirum viros [Col. 0406C] sapientia et ingenio praeclaros ostendit: pro quibus cunctis oblationibus gentilitas a Domino dona exspectat gratiae coelestis. Convenit autem apte rebus Ecclesiae, quod auxilium operis sancti flagitans ait ad Hiram Salomon:

»Praecipe igitur ut praecidant mihi cedros de Libano, et servi mei sint cum servis tuis, mercedem autem servorum tuorum dabo tibi quamcunque petieris. Scis enim quomodo non est in populo meo vir, qui noverit ligna caedere sicut Sidonii. Cum ergo audisset Hiram verba Salomonis, laetatus est valde, et ait: Benedictus Dominus Deus hodie, qui dedit David filium sapientissimum, super populum hunc plurimum. Et misit Hiram ad Salomonem dicens: Audivi quaecunque mandasti mihi. Ego [Col. 0406D] faciam omnem voluntatem tuam in lignis cedrinis et abiegnis. Servi mei deponent ea de Libano ad mare, et ego componam ea in ratibus in mari usque ad locum quem significaveris mihi, et applicabo ea ibi, et tu tolles ea: Praebebisque necessaria mihi, detur cibus domui meae. Itaque Hiram dabat Salomoni ligna cedrina et ligna abiegna juxta omnem voluntatem ejus. Salomon autem praebebat Hiram viginti millia choros tritici in cibum domui ejus, et viginti choros purissimi olei. Haec tribuebat Salomon Hiram per annos singulos. Dedit quoque Dominus sapientiam Salomoni sicut locutus est ei, eratque pax inter Hiram et Salomonem, et percusserunt ambo foedus.« Servi quippe [Col. 0407A] Hiram, qui praecidebant Salomoni cedros de Libano, doctores sunt electi de gentibus, quorum officii est, eos qui in hoc mundo rebus et gloria laetabantur, et superbiae fastu corrigendo sternere, atque ad obsequium sui Redemptoris, eorum vota transferre. Cum quibus videlicet servis, erant et servi Salomonis, ac pariter memorato instabant operi; quia primi doctores ex gentibus necesse habebant ipsorum apostolorum, qui a Domino didicerant, eruditione in verbo fidei instituti: ne si absque magistris docere inciperent, magistri existerent erroris, idcirco etenim Salomon servos Hiram caedere sibi voluit ligna de Libano, quia doctiores erant servis suis ad caedendum. Sed idcirco etiam servos suos simul adesse voluit, ut ostenderent caedentibus cujus mensurae ligna fieri [Col. 0407B] deberent. Cujus rei figura in promptu est: quia nimirum apostoli certius verbum Evangelii, quod a Domino audiere, noverunt, sed gentiles ab errore conversi, atque ad veritatem Evangelii transformati, melius ipsos gentium errores noverant. Et quo certius noverunt, eo artificiosius hos expugnare atque evacuare didicerunt.

»Elegitque rex Salomon operarios de omni Israel, et erat indictio triginta millia virorum. Mittebatque eos in Libanum decem millia, per menses singulos vicissim, ita ut duobus mensibus essent in domibus suis.« Ubi primo notandum, quod non frustra Salomon operarios de omni Israel elegit, neque erat ulla portio populi, de qua non digni tanto opere viri assumerentur. Quia nimirum non nunc de [Col. 0407C] una stirpe Aaron sacerdotes eligendi, sed de omni sunt Ecclesia quaerendi, qui aedificare domum Domini vel exemplo suo vel dicto sufficiant: et ubicunque inventi fuerint, mox in officium doctorum absque ulla personarum acceptione promovendi. Tales qui cum ad erudiendos infideles in collegium Ecclesiae vocandos ordinantur, quasi ad caedendas in Libano templi materias, viri strenui atque electi mittuntur. Et quidem numerus triginta millium, quo iidem lignorum caesores recensebantur, potest ad eorum figuram apte referri, qui in fide sanctae Trinitatis sunt perfecti, quod doctoribus maxime congruit. Verum quia triginta millia ita erant ordinata, ut dena millia per menses singulos operi instarent, magis denarii numeri sacramentum perpendere [Col. 0407D] debemus. Dena namque millia virorum de Israel ad caedenda ligna in opus domus Domini mittuntur, quia quicunque doctores atque insipientium eruditores sunt ordinandi, decem praecepta legis per omnia et ipsi observare, et auditoribus suis debent observanda monstrare, sed et praemia in coelis futura, quae denario solent figurari, et ipsi sperare et auditoribus suis speranda debent semper intimare. Terni autem menses, quorum distantia singulis erat lignorum caesoribus imposita, perfectionem trium virtutum Evangelicarum typice denuntiant: eleemosynae videlicet, orationis et jejunii. Per eleemosynam namque comprehenduntur omnia quae ad dilectionem proximi explendam benevole [Col. 0408A] in fratres operamur. Per orationem, omnia quibus per internam compunctionem nostro Conditori conjungimur. Per jejunium, omnia quibus nos a contagione vitiorum, et illecebris saeculi observamus, ut libera mente, et corpore casto, dilectioni valeamus inhaerere semper nostri Conditoris et proximi. Et isti sunt tres menses operariorum templi: Nam quia mensis plenitudine dierum lunaris circuli perficitur, recte per illum plenitudo virtutis cujusque spiritalis ostenditur, in qua mens fidelium a Domino quotidiana illustratione, quasi luna a sole respicitur. Unus vero mensis quo ligna ad opus templi caedebant, eleemosyna est, id est opus misericordiae, qua erga salutem proximi, ut in unitatem sanctae Ecclesiae bene proficiendo perveniant, docendo, castigando, temporalia [Col. 0408B] commoda impendendo, vitae exempla monstrando laboramus. Duo autem reliqui menses quibus in domibus suis manere, ac suis necessitatibus sunt vacare permissi, oratio est et jejunium, quibus praeterea quae erga necessitatem fratrum foris operamur, nostrae salutis propriae curam intus conversi ad Dominum mente gerimus. Et quomodo illi solum perfecte vel suae vel fraternae salutis curam gerunt, qui se in tuitione divinae gratiae humiliter subdunt recte sequitur:

»Et Adoniram erat super hujuscemodi indictionem.« Adoniram quippe qui Latine dicitur Dominus meus excelsus, quem melius quam ipsum quem nomine imitatur insinuat, Dominum videlicet Salvatorem. Et tunc Adoniram operariis templi praeponitur, [Col. 0408C] ut sua provisione rite ordinet, quibus mensibus singuli ad operandum exeant, quibus denuo ad curandam domum suam redeant, cum Dominus et Salvator noster mentes sanctorum praedicatorum sua familiarius illustratione informat ad discernendum, quando oporteat aedificandi Ecclesiam opus inire, praedicando vel alia pietatis officia praestando; et quando rursum conveniat ad suam ipsorum conscientiam examinandam, quasi ad inspiciendam domum suam reverti, et hanc orationibus ac jejuniis superno inspectore ac visitatore dignam reddere.

»Fuerunt itaque Salomoni septuaginta millia eorum qui onera portabant, et octoginta millia latomorum in monte absque praepositis, qui praeerant singulis operibus, numero trium millium [Col. 0408D] trecentorum praecipientium populo et his qui faciebant opus.« Latomi dicuntur lapidum caesores, idem autem lapidum caesores quod et lignorum caesores figurate designant, hoc est sanctos praedicatores, qui mentes insipientium dolabra verbi Dei exercent, eosque ab ea qua nati sunt tortitudine ac deformitate transmutare contendunt, ac regulariter institutos unitate fidelium, aedificationis videlicet domus Dei aptos reddere curant. Quod autem et ligna et lapides in monte caeduntur, et caesa ac praeparata, utraque materies ad montem domus Domini transfertur, patet sensus, quod omnes in monte superbiae nati sumus, quicunque autem gratia Dei praeordinati sumus ad vitam, excidimur catechizando [Col. 0409A] et sacramenta fidei percipiendo de monte superbiae, et in montem domus Domini transferimur: quia, eruti de potestate tenebrarum, ad arcem virtutum quae est in unitate sanctae Ecclesiae pervenimus. Notandum autem, quod iidem operarii ita erant distributi; ut pars in monte lapides caederent, pars item onera portarent. Diversa namque sunt dona Spiritus, et quidam majorem dicendi ac protervos arguendi constantiam habent: quidam mitiores ad consolandos pusillanimes et infirmos sublevandos existunt: quidam utriusque virtutis munere praediti, ad opus domus Domini conveniunt. Quales fieri voluit eos quibus loquitur Apostolus, dicens: »Corripite inquietos, consolamini pusillanimes, suscipite infirmos, patientes estote ad omnes [Col. 0409B] (I Thess. V).« Praepositi autem qui praeerant singulis operibus, ipsi sunt sacrae conditores Scripturae, quorum magisterio in omnibus erudimur, quomodo inscios docere et contemptores corripere, quomodo nos invicem onera nostra portare (Gal. VI), ut impleamus legem Christi, conveniat. Recte praefati operarii septuaginta millia, et octoginta millia esse perhibentur. Septuaginta millia videlicet propter sabbatismum animarum: septimus enim dies in sabbatum, id est requiem, consecratus est. Octoginta millia propter spem resurrectionis, quae octava die, id est post sabbatum in Domino praecessit, et in nobis quoque octava die simul et octava aetate futura speratur. Praepositi autem erant tria millia trecenti, propter fidem nimirum sanctae [Col. 0409C] Trinitatis, quam per sancta nobis eloquia praedicant. Quod vero pro tribus millibus trecentis praepositis, in libro Paralipomenon (II Par. II) tria millia sexcenti sunt scripti, ad eamdem prorsus sublimium vivorum perfectionem respicit. Nam quia in senario numero Dominus mundi ornatum complevit, recte in eo perfecta bonorum solent opera figurari. Et quia sancta Scriptura cum fide veritatis, opera justitiae docet habenda, recte praepositi operum templi tria millia et sexcenti fuisse perhibentur. Nec praetereundum quod haec septuaginta millia et octoginta millia portantium onera, et latomorum cum praepositis suis, non fuere de Israel, sed de proselytis, id est advenis, qui morabantur inter eos. Scriptum namque est in libro Paralipomenon: [Col. 0409D] »Numeravit igitur Salomon omnes viros proselytos, qui erant in terra Israel, post dinumerationem quam dinumeravit David pater ejus, et inventi sunt centum quinquaginta tria millia et sexcenti. Fecitque ex eis septuaginta millia qui humeris onera portarent, et octoginta millia qui lapides de montibus caederent: tria autem millia, et sexcentos praepositos operum populi,« etc. Proselyti autem vocabantur Graece qui ex aliis nationibus progeniti, in fidem et consortium populi Dei, accepta circumcisione, transierunt. Fuerunt itaque operarii domus Domini de filiis Israel, fuerunt de proselytis, fuerunt de gentibus. De filiis videlicet Israel triginta millia eorum qui ad praecidendas de Libano [Col. 0410A] cedros missi sunt. De proselytis istis, de quibus nunc locuti sumus, lapidum caesores. De gentibus Hiram ipse et servi ejus, qui cum servis Salomonis ligna caedebant de Libano. Omne igitur hominum genus per quos aedificanda erat Ecclesia, in aedificatione templi praecessit. Judaei namque et proselyti, et gentiles conversi ad veritatem Evangelii, unam eamdemque Christi Ecclesiam, sive recte vivendo, sive etiam docendo, construunt.

»Praecepitque rex ut tollerent lapides grandes, et lapides pretiosos in fundamentum templi, et quadrarent eos.« Fundamentum templi nullum est aliud intelligendum mystice, quam illud quod ostendit Apostolus, dicens: »Fundamentum enim aliud nemo potest ponere praeter id quod positum [Col. 0410B] est, qui est Christus Jesus (I Cor. III).« Qui propterea fundamentum domus Domini potest recte vocari, »quia (sicut ait Petrus) non est aliud sub coelo datum nomen hominibus, in quo oporteat nos salvos fieri (Act. IV).« In quod fundamentum lapides grandes et pretiosi tolluntur, cum praecipui factis ac sanctitate viri, familiari mentis sanctitate suo adhaerent Conditori, ut quo firmius in illo spem suam ponunt, eo fortius aliorum vitam dirigere (quod est latitudinem parietis portare) sufficiunt. Lapides ergo qui in fundamentum templi ad portandum aedificium omne ponebantur, proprie sunt prophetae et apostoli, qui verbum et sacramenta veritatis, sive visibiliter, sive invisibiliter ab ipsa Dei sapientia perceperunt. Qui bene lapides primo quadrati ac sic [Col. 0410C] in fundamentum poni jubentur. Quadratum namque omne, quocunque vertitur, fixum stare consuevit. Cui nimirum figurae corda assimilantur electorum, quae ita in fidei firmitate consistere didicerunt, ut nulla occurrentium rerum adversitate, nec ipsa etiam morte a sui rectitudine possint status inclinari.

»Quos dolaverunt caementarii Salomonis et caementarii Hiram.« Dolantur namque lapides pretiosi, cum electi quique praecedentium sanctorum instructione et instantia, quidquid in se habent noxium et inane relinquunt: atque ante conspectum sui Creatoris, solam insitae sibi justitiae regulam, quasi stabilem quadraturae formam ostendunt. Dolaverunt autem hos lapides, non solum caementarii [Col. 0410D] Salomonis, sed et caementarii Hiram, quia ex utroque populo doctores fuere sanctae Ecclesiae.

»Porro Giblii praeparaverunt ligna et lapides ad aedificandam domum.« Giblos est civitas Phoenicis, cujus meminit Ezechiel, dicens: »Sapientes tui, Tyre, facti sunt gubernatores tui, senes Giblii et prudentes ejus (Ezech. XXVII),« etc. Pro qua in Hebraeo continetur Gebel sive Jabal, quod interpretatur definiens sive disterminans: quod vocabulum apte convenit eis qui corda hominum ad aedificium spiritale, quod ex virtutibus animae construitur, parant. Sic etenim solummodo suos auditores fidem et opera justitiae docere sufficiunt, dum ipsi prius sacris paginis edocti diligenter quae sit fides tenenda, quo virtutum [Col. 0411A] calle incedendum, certa definitione veritatis didicerint. Nam frustra officium sibi doctoris usurpat, qui discretionem catholicae fidei ignorat. Neque sanctuarium Domino, sed ruinam sibi aedificant, qui docere alios regulam, quam ipsi non didicere, conantur. In aedificanda ergo domo Dei, primo sunt ligna et lapides caedendi de monte: quia eos quos in fide veritatis instituere quaerimus, primo necesse est ut abrenuntiare diabolo ac de sorte primae praevaricationis, in qua nati sunt, doceamus renascendo erui. Denique quaerendi sunt lapides pretiosi et grandes, atque in fundamentum templi ponendi, ut meminerimus abdicata conversatione priori, eorum in omnibus vitam moresque inspicere, eos nostris auditoribus imitandos proponere, quos per virtutem humilitatis [Col. 0411B] specialiter Domino adhaerere noverimus. Addendus est in altum paries operum bonorum, et quasi superimpositis sibi invicem ordinibus lapidum, ambulandum est ac proficiendum de virtute in virtutem. Vel certe lapides fundamento grandes, pretiosi et quadrati, primi sunt (ut supra diximus) Ecclesiarum magistri, qui ab ipso Domino verbum audiere salutis. Superpositi autem lapides ordinum sive lignorum, sequentes sunt, suo quique tempore sacerdotes ac doctores, quorum vel praedicatione ac ministerio, fabricatur Ecclesia vel ordinatur virtutibus. Quales autem colore fuerint lapides quibus factum est templum, in libro Paralipomenon aperte declaratum est, dicente David ad Salomonem, cum ei impensas templi quas praeparaverat ostenderet: »Omnem [Col. 0411C] pretiosum lapidem et marmor Parium abundantissime praeparavi (I Par. XXIX).« Marmor autem Parium marmor candidum dicitur: quale eadem insula gignere consuevit. Unde poeta de illa [a 1Kb] :

Olearon niveamque Paron sparsasque per aequor
Cycladas, et crebris legimus freta concita terris.

Niveam ergo Paron dicitur, eo quod candidissimi marmor generis mittat. Est autem una de Cycladibus, quo videlicet lapide, templum fuisse factum, et Josephus insinuat, dicens: Elevavit itaque templum usque ad cameram, ex lapide albo constructum. Altitudo fuit sexaginta cubitorum, etc. Nec mysterii sensus in abdito est, cuivis etenim patet, quia marmor candidum, ex quo domus Domini constructa est, [Col. 0411D] mundam electorum actionem simul et conscientiam ab omni naevo corruptionis castigatam designat. Quales esse voluit sapiens ille architectus, eos quos super fundamentum Christi locabat lapides pretiosos, auro argentoque redimitos: »Charissimi, inquit, mundemus nos ab omni inquinamento carnis et spiritus, perficientes sanctificationem in timore Dei (II Cor. VII).«



CAPUT VI.

»Factum est ergo quadringentesimo et octogesimo anno egressionis filiorum Israel de terra Aegypti, in anno quarto, mense Zio, ipse est mensis secundus regis Salomonis super Israel, aedificare coepit domum Domino.« Quod dicitur, in [Col. 0412A] anno quarto, mense Zio, ipse est enim mensis secundus regis Salomonis super Israel. Ordo sensus est, in anno quarto regis Salomonis super Israel, mense Zio, ipse est mensis secundus. Mensem autem secundum Maium dicit: namque Aprilis quo Pascha celebrabatur principium mensium, apud Hebraeos primus erat in mensibus anni. Ex quo manifeste patet, quia mox peracto pascha, coepit aedificare domum Domino, et consecratus mystica solemnitate populus, manus ad mysticum opus misit. Fit autem commemoratio egressionis ex Aegypto, quando tabernaculum aedificari coeptum est: ut admoneatur lector, quod annorum tempus, inter aedificationem utriusque domus transierit, et huic quoque summae temporis, sacramentum inesse spiritale cognoscat. [Col. 0412B] Quater namque centeni, et viceni, quadringentos et octoginta faciunt. Quatuor autem Evangelicae perfectioni apte conveniunt, propter ipsum Evangelistarum numerum: centum viginti, legali doctrinae, propter annos legislatoris totidem. In quo etiam numero virorum, gratiam sancti Spiritus primitiva suscepit Ecclesia: patenter ostendens quia qui lege legitime utuntur, id est qui Christi in ea gratiam cognoscentes amplectuntur, jure spiritus ejus gratia replentur, quia in charitate ejus amplius ignescunt. Diximus autem per tabernaculum quod fecit Moyses et filii Israel in deserto, Synagogam: per templum vero quod Salomon et filii Israel cum proselytorum et gentilium auxilio construxit, Ecclesiam gentium posse designari. Permansit autem cultus et religio [Col. 0412C] tabernaculi annos quadringentos et octoginta, ac sic ab eo templum aedificari incipit. Quod autem quarto anno regis Salomonis aedificari coepta est domus Domini, potest ad eos referri mystice, quod post expletam dispensationem Dominicae incarnationis, quae in quatuor Evangelii libris scripta est, misso de coelis Spiritu sancto, Ecclesiae structura coeperit. Et quod mense secundo coepta est, potest ad electionem gentium, quae secundo loco post Israel aedificationem in se sui suscepere Creatoris. Unde et secundus mensis in lege concessus est ad faciendum Pascha, quia immundi super animam hominis vel in via procul positi ad faciendum in primo mense pascha, occurrere nequirent. Ubi nos apertissime designati sumus, qui immundi super mortem animae [Col. 0412D] nostrae, et procul adhuc positi a populo Dei, non potuimus primum pascha facere, quod in carne et sanguine agni fiebat. Celebramus autem hodie pascha, secundum quod in corpore et sanguine Redemptoris nostri, a quo quaesiti et mundati sumus, actum est. In quo autem loco templum sit aedificatum manifestius in libro Paralipomenon ostenditur, ubi scriptum est: »Et coepit Salomon aedificare domum Domini in Jerusalem, in monte Moria, qui demonstratus fuerat David patri ejus in loco quem paraverat David in area Ornan Jebusaei (II Par. III).« Aedificatur ergo domus Domini in Jerusalem, hoc est, in visione pacis: qua dilatata per totum orbem [Col. 0413A] Ecclesia in una eademque fide, et veritatis catholicae societate consistit. Namque in scissura mentium Deus non est: sed »factus est in pace locus ejus, et habitatio ejus in Sion (Psal. LXXV).« Aedificatur in monte, videlicet in ipso Domino Salvatore, de quo Isaias ait: »Et erit in novissimis diebus praeparatus mons domus Domini in vertice montium (Isa. II).« Et ipse de se in Evangelio: »Non potest, inquit, civitas abscondi super montem posita (Matth. V).« Ipse est enim mens montium, qui de terra quidem per originem assumptae carnis ortus est, sed omnium terrigenarum potentiam ac sanctitatem singulari culmine dignitatis transcendit. In quo nimirum monte civitas, sive domus Domini, constructa est: quia nisi Sion in illo radicem figat, [Col. 0413B] spes et fides nostra nulla est. Qui recte mons Moria, id est visionis vocatur: quia electos suos quos ad aeternam suae claritatis visionem conservat, in hac interim vita laborantes videre et adjuvare dignatur. Qui demonstratus fuerat David patri ejus. Ostensus namque erat David sicut et caeteris prophetis, venturus in carne Dominus. Bene idem locus area erat Ornan Jebusaei, quia et Ecclesia areae solet vocabulo designari, dicente Joanne de Domino: »Cujus ventilabrum in manu sua, et permundabit aream suam (Marc. III).« Ornan qui interpretatur illuminatus, et erat natione Jebusaeus, natione quidem gentiles significat. Hos autem eosdem illustrandos a Domino, atque in filios Ecclesiae commutandos ostendit quibus merito dicit Apostolus: »Fuistis aliquando tenebrae, [Col. 0413C] nunc autem lux in Domino (Ephes. V).« Jebus eadem est civitas quae et Jerusalem. Et Jebus quidem interpretatur conculcata, Jerusalem autem pacis visio. In qua quandiu Ornan gentilis regnabat, Jebus dicta est, etiam cum in ea David locum holocausti emeret. Cum vero Salomon in ea templum Domino aedificaret, non jam Jebus, sed Jerusalem vocata est. Quia nimirum gentilitas quandiu divini cultus nescia perdurabat, conculcabatur et illudebatur ab immundis spiritibus: ad simulacra muta prout ducebatur, sequens. Cum vero illam gratiam sui Conditoris respexit, continuo pacis in se et locum invenit et nomen.

»Domus autem quam aedificabat rex Salomon Domino, habebat sexaginta cubitos in longitudine, et [Col. 0413D] viginti cubitos in latitudine, et triginta cubitos in altitudine.« Longitudo domus longanimitatem designat Ecclesiae, quia in exsilio peregrinationis hujus patienter adversa quaeque tolerat, donec ad patriam quam exspectat, perveniat. Latitudo insinuat charitatem, qua dilatatio sinu mentis non solum amicos in Deo, sed et inimicos diligere gaudet propter Deum: donec veniat tempus, quando sive ad pacem suam conversis, sive funditus omnibus exstinctis inimicis, cum solis gaudeat amicis in Deo. Altitudo spem denuntiat futurae retributionis, cujus intuitu libenter infima quaeque, sive quae demulcent, sive quae adversantur, contemnit: usque dum utrisque transcensis, sola mereatur videre bona Domini in [Col. 0414A] terra viventium. Ubi notandum quod triginta cubiti altitudinis, non usque ad tectum templi, sed usque ad coenaculum inferius pertingebant. Namque in libro Paralipomenon aperte scriptum est, quod altitudo centum viginti cubitorum erat. De quo post haec dicturi sumus.

»Porticus erat ante templum viginti cubitorum longitudinis juxta mensuram latitudinis templi, et habebat decem cubitos latitudinis ante faciem templi.« Templum namque erat conversum ad orientem, sicut et tabernaculum. Habebatque ostium porticus ab oriente, contra ostium templi, juxta quod historicus Judaeorum Josephus apertissime docet: ita ut sol aequinoctialis oriens, directis radiorum suorum lineis, per ostia tria porticus videlicet, [Col. 0414B] et templi et oraculi, arcam testamenti perfundere posset. Quia vero templum sanctam Ecclesiam designat, porticus quae erat ante templum, et propior lucem solis accipere solebat, quid apertius quam illam ejus partem, quae Dominicae incarnationis tempora praecessit, typice denuntiat? In qua sunt patriarchae et prophetae, qui orientem huic mundo solem justitiae primi susceperunt, et nascenti in carne Domino testimonium, sive vivendo, sive praedicando, sive nascendo, sive etiam moriendo, praebuerunt. Ostium vero templi Dominus est: quia »nemo venit ad Patrem, nisi per ipsum (Joan. XIV).« Et sicut alibi dicitur: »Ego sum ostium: per me si quis introierit, salvabitur (Joan. X).« Ostium porticus sermo est propheticus, qui quasi recto calle [Col. 0414C] ingredientes, in ostium templi perducebat: quia gratiam Domini Salvatoris qua mundum erat redempturus, aperte praedicabat. Factura ergo porticus tota fideles illius temporis significat. Ostium vero in porticus doctores qui caeteris lucem vitae januamque intrandi ad Dominum pandebant, exprimit. Et bene unum ostium propter consonam in omnibus sanctis fidem, ac dilectionem veritatis. Quae videlicet porticus, juxta latitudinem templi viginti cubitis longa erat, quia nimirum antiqui justi per longanimitatem devotae mentis, desiderabant venire ad dilationem Ecclesiae, in charitate Dei, quae est in Christo Domino nostro.

»Fecitque in templo fenestras obliquas.« Fenestrae templi doctores sancti sunt et spiritales quique [Col. 0414D] in Ecclesia, quibus mente excedentibus, Deo arcana secretorum coelestium specialius caeteris videre conceditur. Qui, dum ea quae in occulto vident, publice fidelibus pandunt: quasi suscepto lumine solis, fenestrae juncta templi penetralia replent. Unde bene caedem fenestrae obliquae, id est intus latiores fuisse perhibentur: quia nimirum necesse est, ut quisquis jubar supernae contemplationis vel ad momentum perceperit, mox sinum cordis amplius castigando dilatet, atque ad majora capessenda solerti exercitatione se praeparet.

»Et aedificavit super parietem templi tabulata per gyrum, in parietibus domus per circuitum templi et oraculi, et fecit latera in circuitu. Tabulatum [Col. 0415A] quod subter erat, quinque cubitos habebat latitudinis: et medium tabulatum, sex cubitorum latitudinis: et tertium tabulatum, septem habens cubitos latitudinis.« Haec tabulata in Evangelio ubi Dominus tentatur a diabolo, pinnacula templi vocantur. Sed et Jacobum fratrem Domini apostolum, in pinnaculum templi, unde ad populum concionaretur, levatum esse legimus. Utrum autem moris fuerit doctoribus, ut his sedentes tabulatis ad circumstantem inferius turbam fecerint sermonem, nusquam scriptum invenimus. Patet vero ratio sacramenti, quia tabulata haec tria totidem fidelium gradus, conjugatorum videlicet, continentium et virginum designant, distinctos quidem altitudine professionis, sed societate fidei et veritatis ejusdem, [Col. 0415B] omnes ad domum Domini pertinentes, eique fixa mente inhaerentes. Ubi pulchre dicitur, quia tabulatum quod subter erat quinque cubitos habebat latitudinis, medium sex, tertium septem. Supernum ergo tabulatum erat caeteris angustius, medium superno latius, sed infirmo erat factum angustius. Quia nimirum altior professio virtutis arctiorem debet vitam tenere vivendi. Singula autem tabulata habebant in circuitu latera, id est turriculas, ne facile quis in eisdem tabulatis consistens sive residens, posset ad inferiora decidere: quod Ochoziae regi contigisse in Samaria legimus. Quae nimirum latera non incongrue quotidiana divinae protectionis erga nos munimina designant. De quibus Psalmista: »Immittet, inquit, angelum Dominus, in circuitu timentium eum, et [Col. 0415C] eripiet eos (Psal. XXXIII).« Ascendit quidem in coenaculum Ochozias rex Samariae, qui se a domo David separaverat, sed per cancellos decidit. Quia et si haeretici, sive schismatici, aliquam bonae actionis arcem conscendere videntur, quia tunc compagem Ecclesiasticae unitatis non habent, quasi patentibus et non solitis laterum praesidiis, semper ad vitiorum infima relabuntur, dum divino destituti auxilio, suae pertinaciae fastu intereunt. Qua autem arte praefata tabulata parietibus templi sunt affixa, declaratur cum subditur:

»Trabes autem posuit in domo per circuitum forinsecus, ut non haererent muris templi.« Trabes ergo quae intrinsecus domum muniebant et ornabant, tantae erant longitudinis, ut capita eorum forinsecus [Col. 0415D] prominerent: in infimo quidem ordine cubitorum septem, in medio sex, in supremo quinque, atque in eisdem capitibus, earum tabulata componerentur, nequaquam muris templi infixa, sed juxta muros trabibus, quae de muris exierant, superposita. Quid itaque per trabes domus, quae tabulata portabant, nisi praedicatores sancti sunt typice designati? qui dum ipsi sublimem atque honorabilem in Ecclesia Dei locum tenent, infirmiores quosque ac fragiles, suis praedicationibus ab infirmorum appetitu sustollunt, atque ad coelestia desideranda ac speranda suspendunt: suis etiam intercessionibus, ut in coeptis persistant, adjuvant. Legimus autem in libro Paralipomenon, quod trabes templi, sicut et caetera ejus interiora, [Col. 0416A] fuerint auro vestitae. Quod ita factum esse non dubium est, ut illae trabium partes, quae intus in templo erant, aureis essent laminis tectae. Quae vero foris apparebant, hae minimae deauratae ipsam cedri speciem formamque cunctis ostenderent, in qua tamen imposita sibimet tabulata, gestabant. Quod ergo extrinsecus eminebat trabium, vitam sanctorum quae nobis in terris innotescere potuit, designat. Quod intus in templo deauratum fulgebat, claritatem illam qua in coelesti patria in aspectu sui gaudent Creatoris, figurate denuntiat.

»Domus autem cum aedificaretur, lapidibus dedolatis atque perfectis, aedificata est, et malleus, et securis, et omne ferramentum non sunt audita in domo, cum aedificaretur.« Haec ad illam Ecclesiae [Col. 0416B] partem, quae post hujus saeculi labores et certamina, ad aeterna praemia meruit introduci, proprie pertinent. Ibi etenim perfecti solummodo, et immaculati atque ab omni labe iniquitatis castigati, ingrediuntur. Non enim intrat in illam civitatem aliquid coinquinatum, faciens abominationem et mendacium, sicut in Apocalypsi scripsit Joannes, »ubi malleus et securis et omne ferramentum non auditur (Apoc. XXI),« quia hic tundimur adversitatibus, et disciplina veritatis exercemur, ut illic locis juxta meritum congruis disponamur, et castigatione cessante, solo amoris glutino (quo ad invicem copulemur) uno impleti spiritu perfundamur.

»Ostium lateris medii in pariete erat domus dextrae, et per cochleas ascendebant in medium coenaculum, [Col. 0416C] et a medio in tertium.« Quidam hunc locum male intelligentes, putant ostium templi a meridie fuisse, non attendentes, quia si hoc significare voluisset, Scriptura non ita diceret: »Ostium lateris medii in parte erat domus dextrae;« sed ita potius simpliciter: Et habebat domus ostium ad meridiem. Nunc autem longe aliud significat: Pars namque domus dextrae latus templi meridianum dicitur, in cujus parte orientale ostium erat in ipso angulo factum juxta terram, in quod introeuntes, statim ad altiora gradatim ascendebant, habentes viam ascensus per ipsa parietis interiora, donec ascenderent ad medium coenaculum, et a medio pervenirent ad tertium. Nec dubitandum, quamvis hoc Scriptura non dicat quia sic ascendentes [Col. 0416D] creberrimas habebant a meridie fenestras, quarum luce per omnia et sine offensione iter agerent: qui nimirum locus, proprie ad corpus Dominicum quod de virgine sumpsit, respicit. Ostium namque lateris medii in parte erat domus dextrae, quia defuncto in cruce Domino, unus militum lancea latus ejus aperuit. Et bene in parte domus dextrae, quia ad dextrum ejus, latus a milite apertum sancta credit Ecclesia. Ubi apto etiam verbo usus est Evangelista (Joan. XIX), ut non diceret, »percussit latus ejus,« aut »vulneravit,« sed »aperuit,« videlicet quasi ostium lateris medii, per quod nobis iter ad coelestia panderetur. Denique ita subjunxit: »Et continuo exivit sanguis et aqua.« Aqua scilicet, qua abluimur [Col. 0417A] in baptismo, et sanguis quo consecramur in calice sancto. Per hoc namque ostium nobis est ascensus in medium coenaculum, et a medio in tertium, quia per fidem et mysteria nostri Redemptoris, de praesenti Ecclesiae conversatione, ad requiem animarum post mortem ascendimus, rursumque de requie animarum (adveniente die judicii) ad immortalitatem quoque corporum, quasi in tertium coenaculum, sublimiori profectu penetrabimus, ex quo in magna amborum, et corporis videlicet et animae beatitudine, perpetuo vivamus. Quo quidem iter invisibiliter agebatur, ita ut soli hoc qui intraverant nossent, quamvis ipsum ostium etiam foris positi viderent: quia nimirum actus in hoc saeculo, et celebrationes sacramentorum, etiam reprobi possunt [Col. 0417B] intueri, verum arcana fidei intimae gratiam dilectionis, nullus (nisi qui per haec Domino duce ad coelestia scandit) agnoscit. »Qui enim dicit se nosse Deum, et mandata ejus non custodit, mendax est (I Joan. II).« Notandum sane quod triginta cubiti altitudinis, de quibus supra legitur, usque ad medium coenaculum addebantur, quousque porticus quae erat circa templum ab austro, et aquilone, et occasu, tectum perveniebat, ut Josepho narrante didicimus. Denique usque ad supremum templi tectum, alii sexaginta cubiti numerabantur, et sic tota altitudo domus juxta librum Paralipomenon (II Par. III) in centum viginti cubitos consummata est. Porticus quoque quae erat ante frontem templi ad orientem, juxta fidem praefati voluminis, eamdem cubitorum [Col. 0417C] summam in altitudine habebat: qui videlicet liber, illas de quibus praediximus porticus circa templum, cellaria vocat et cubicula. »Dedit autem, inquit, David Salomoni filio suo descriptionem porticus templi, et cellariorum, et coenaculi, et cubiculorum in abditis, et domus propitiationis (I Par. XXVIII).« Ubi etiam exteriorum domorum, quae erant extra atrium sacerdotum in circuitu templi, fecit mentionem, cum protinus adjunxit: Necnon et omnium quae cogitaverat, atriorum et exedrarum per circuitum, in thesauris domus Domini, et in thesauris sanctorum. Quod autem omnis altitudo templi centum viginti fuit cubitorum, ad idem sacramentum respicit. Quod ex primitiva Hierosolymis Ecclesia, post passionem, resurrectionem, [Col. 0417D] et ascensionem Domini in coelos, in hoc numero virorum, gratiam Spiritus sancti accepit. Quindecim namque, quae ex septem et octo constant, solent nonnunquam ad significationem referri vitae, quae nunc in sacro baptismo geritur animarum fidelium: perficietur autem in fine saeculi, resurrectione corporum immortalium. Ipsa autem quindecim, in trigonum ducta, id est cum omnibus suis partibus annumerata, centum viginti efficiunt: quapropter apte numero e centenario et vicenario, magna electorum beatitudo in futura vita designatur. Apte etiam in hoc tertium domus Domini coenaculum consummatur: quia post praesentes fidelium labores, post acceptam in futuro requiem animarum, plena totius Ecclesiae [Col. 0418A] felicitas in resurrectionis gloria complebitur

»Et aedificavit domum et consummavit eam. Texit quoque domum laquearibus cedrinis.« Laquearia quid sunt? Laquearia sunt tabulata, quae magno decore composita et ornata, ab inferiore parte trabibus affiguntur: et quia ter geminae altitudinis domus Domini facta erat, terna nimirum habebat laquearia. Quid autem aptius per laquearia quam sublimiores quosque in sancta Ecclesia justos significari credamus? Quorum opus et doctrina cunctis in exemplo proposita, quasi longius in alto praeeminent, quosque suis intercessionibus et exhortationibus animos infirmorum, ne in tentationibus deficiant, protegunt. Quae nimirum laquearia recte cedrina esse describuntur. Cedrus namque arbor [Col. 0418B] est imputribilis omnino naturae, odoris jucundi, aspectus nitidi, serpentes accensa nidore fugans ac perimens. Quae universa perfectis quibusque conveniunt, quorum insuperabilis est patientia, fama virtutum eximia, praesentia cunctis gratissima, in bonis auctoritas, ad revincendos, confutandosque eos qui veritati resistunt, constantissima: qui et in hac vita et in futura, singulari prae caeteris sanctis eminentia, fulgent.

»Et aedificavit tabulatum super omnem domum, quinque cubitis altitudinis (Deut. XXII).« Loriculas significat, quae in supremo domus tecto per circuitum erant factae, ne quis ad altiora perveniens, repente laberetur ad ima: quod in omni domo, quam quisque aedificaret, Moyses fieri praecepit: »Cum aedificaveris, [Col. 0418C] inquiens, domum novam, facies murum tecti per circuitum; ne fundatur sanguis in domo tua, et sis reus labente alio et in praeceps ruente (Deut. XII, 8).« Haec autem tabulata sive loriculae supra sunt latera vocata: ubi, cum dictum esset,

»Et aedificavit super parietem templi tabulata per gyrum, in parietibus domus per circuitum templi et oraculi.« Continuo subjunctum est, »Et fecit latera in circuitu,« in quibus nimirum lateribus intelligimus divina esse praesidia designata, quae nos in hoc adhuc saeculo laborantes, ac pro captu nostro ad superiora nitentes, quotidie ne deficiamus adjuvant. Bene autem hoc supremum tabulatum in tecto domus Domini quinque cubitis altum esse memoratur, quia nimirum ita nos in illa patria divinae [Col. 0418D] praesentiae claritas adimplet, ut nihil aliud visus noster, nihil auditus, nihil olfactus, nihil gustus, nihil tactus dulce habeat, nisi diligere Dominum Deum nostrum ex toto corde, tota anima, tota virtute diligere et proximum tanquam nosmetipsos (Matth. XXI; Deut. VI). »Et operuit domum lignis cedrinis.« Supremum ipsum domus tectum dicitur, id est, tabulatum illud, quod supremis trabibus superpositum erat. Non enim habebat templum culmen in superioribus, sicut nec tabernaculum, sed erat aequale quomodo omnibus in Palaestina et Aegypto domus aedificantibus facere moris est. Idipsum autem hoc tabulatum, quo operta est domus, quod et laquearia designat, id est, eximios quosque [Col. 0419A] in resurrectionis gloria viros, et singulari sanctitate, ad ipsum virtutis apicem pervenientes: de quorum uno dicitur: »Inter natos mulierum, non surrexit major Joanne Baptista (Matth. XI);« cujus hic compar est magnitudinis si scire vis, audi quid Patri ipsius angelus ait: »Et ipse praecedet ante Dominum, in spiritu et virtute Eliae (Luc. I).«

»Et aedificavit parietes domus, intrinsecus tabulatis cedrinis, a pavimento domus usque ad summitatem parietum, et usque ad laquearia operuit lignis cedrinis intrinsecus.« Intrinsecus quidem domus cedro erat vestita: nam forinsecus tanto nitore lapis ipse, de quo facta fuerat, fulgebat, ac si calculo esset candido tecta. Juxta sensus vero mysticos, parietes templi sunt fidelium populi, ex quibus [Col. 0419B] sancta universalis consistit Ecclesia, quorum dilationem per orbem, latitudo designat parietum: spem vero et intentionem omnem ad coelestia erectam, longitudo. Vel certe altitudo parietis quae ex ordinibus lapidum super invicem positis constat praesentis statum Ecclesiae significat, ubi electi super fundamentum Christum omnes aedificati, sibi invicem in ordine, per temporum curricula succedunt, seseque invicem portantes, legem Christi, quae est charitas, adimplent. Dum enim qui nunc a praecedentibus erudiuntur magistris, rursum ipsi alios erudiunt, quasi super invicem positis ordinibus, quique lapidum vivorum in domo Dei, sic ab aliis fixa constantia portantur: ut ad portandos alios et ipsi sufficiant, usque ad ultimos qui in fine mundi nascituri sunt justos, qui [Col. 0419C] quasi in summo domus Dei cacumine locati, docentur quidem et portantur ab aliis. Sed quos doceant, quorumve fragilitatem tolerent, ipsi non habent. Qui videlicet parietes intrinsecus tabulatis cedrinis operiuntur, cum corda fidelium amore virtutum redundant. Sicut enim cedri natura perfectos homines (ut supra docuimus) typice denuntiat: ita etiam locis opportunis celsitudinem virtutum, quibus ad eamdem perfectionem venitur, non immerito designat. Teguntur autem omnia lignis a pavimento domus, usque ad summitatem parietum, et usque ad laquearia: cum electi a primis fidei rudimentis, usque ad perfectionem bonae actionis, et usque ad ingressum patriae coelestis, a bonis insudare non desistunt operibus cum a primis justis usque ad ultimos in consummatione [Col. 0419D] saeculi, omnes virtutibus student, quarum merito vere valeant protestari, quia »Christi bonus odor sumus Deo in omni loco (II Cor. II).« »Et texit pavimentum domus tabulis abiegnis (II Par. II).« Hoc quomodo factum sit, plenius in libro Paralipomenon explicatur, ubi scriptum est: »Stravit quoque pavimentum templi, pretiosissimo marmore decore multo (II Par. III, 6).« Unde patet quia tabulas abiegnas quibus pavimentum tegeret, nequaquam in terra posuit, sed primo illud marmore praetexit, ac deinde tabulas marmori superposuit, ac tertium his duobus auri vestitum superaddidit, ut in sequentibus legitur. Sicut autem latitudo parietis, in altum exsurgens, atque usque ad laquearia perveniens, [Col. 0420A] profectus virtutum quibus electi ad regnum coeleste perveniunt, vel certe ipsos electorum choros, sibimet per tempora varia succedentes, significant: ita aequalitas pavimenti concorditer eorumdem humilitatem, qua in temporali vita adhuc positi, socialiter invicem charitate dictante conversantur, non immerito demonstrat. Quod videlicet pavimentum pretiosissimo erat marmore stratum decore multo. Idemque marmor in hoc tabulis tectum abiegnis, quia nimirum vita justorum primo fidei firmitate praemunienda in corde, ac deinde spiritualium virtutum latitudine adornanda est in opere: alioquin quid utilitatis habebat decus marmoris pretiosissimi lignorum tabulis obtectum, si non mysticum aliquid tacite signabat? hoc est bonorum amplitudinem operum, fortitudine [Col. 0420B] fidei intemeratae suffulciendam docebat. Abies vero propter altitudinem sui, et robur diu durabile, mentem electorum infima quaeque desideria spernentem, et coelestium contemplationi semper intentam, virtute quoque patientiae singulariter excellentem, non incongrue demonstrat. Auri autem laminae marmori ac tabulis abiegnis superpositae, ipsa est latitudo charitatis, de corde puro, et conscientia bona, et fide non ficta (I Tim. I), quae, sicut aurum aliis pretiosius est metallis, ita caeteris eximior virtutibus in templo Dei singulari luce refulget.

»Aedificavit quoque viginti cubitorum ad posteriorem partem templi tabulata cedrina, a pavimento usque ad superiora, et fecit interiorem domum oraculi in Sanctum sanctorum.« Posteriorem [Col. 0420C] partem templi, occidentalem dicit: ab ortu enim solis ingressum habebat templum, et ab occasu domum interiorem, hoc est Sanctum sanctorum ingrediebatur. Quod autem tabulata quae interiorem domum ab exteriore separabant, a pavimento usque ad superiora esse dicuntur aedificata, non usque ad laquearia (quae triginta cubitis erant in sublime a pavimento suspensa, ut supra jam dictum est), sed tantum usque ad cubitos viginti altitudinis, ut in sequentibus aperte legitur, intelligendum est: reliquum vero erat super haec tabulata apertum et inane usque ad laquearia, cubitorum decem altitudinis, et cubitorum viginti longitudinis, juxta latitudinem domus: per quam nimirum januam fumus incensorum de altari thymiamatis solebat in Sancta sanctorum ascendere [Col. 0420D] atque ad arcam Domini operiendam penetrare. In qua distinctione domus Domini patet figura mysterii: et Apostolo exponente (Hebr. IX) luce clarior est, quia prior domus in quam semper introibant sacerdotes sacrificiorum officia consummantes, praesens est Ecclesia, ubi quotidie piis insistentes operibus, Domino sacrificia laudis offerimus. Interior vero domus quae ad posteriorem partem templi erat facta, ipsa est promissa nobis vita in coelis. Exterior quidem haec conversatio nostri exsilii: interior vero est quae in praesentia Regis summi, ubi perpes beatorum et angelorum et hominum solemnitas agitur. Unde ea bene merito servo dicitur: »Intra in gaudium Domini (Matth. XXV).« Sed haec posterior est tempore, [Col. 0421A] quia post hujus saeculi labores ad illius ingressum perducimur. Tabulata autem quae utramque domum ab invicem dividunt, ipsa sunt claustra coeli, quorum nobis apertionem quotidie suspiramus: et quantum Dominus donaverit, pia semper instantia, donec aperiantur et intrare liceat, pulsamus. Ubi etsi necdum ante solutionem corporum intrare permittitur, apertam tamen habemus januam divinae pietatis, qua orationum nostrarum, eleemosynarum, jejuniorum, caeterorumque operum bonorum thymiamata, praemittamus. Hinc est enim quod parietibus cedrinis domus interioris aedificata, januam habet in superioribus per totum, ubi fumus incensorum intraret, quia oculi Domini aperti sunt super domum ejus nocte ac die, et aures ejus in orationes servorum [Col. 0421B] suorum intendentes, et hoc per totam latitudinem diffusae per orbem. Ecclesiae altare namque thymiamatis, quod in domo quidem exteriori, sed prope ostium stabat domus interioris, typus fuit perfectorum, qui carne quidem adhuc in mundo retenti, sed omni desiderio sunt ad coelestia suspensi: et velut incenso thure, fumum ascendentem in Sancta sanctorum emittunt, quia superno amore flagrantes, crebris orationum vocibus, aures sui pulsant auctoris. Apertaque late janua fumus incensorum in superioribus venit: quia quanto mundiores quique in terris, et quasi viciniores coelesti patriae commorantur, tanto citius cuncta quae poscunt, accipiunt. Bene autem interior domus viginti cubitis longa facta est, propter mysterium scilicet geminae dilectionis [Col. 0421C] (de quo et supra diximus), quae in hac interim vita ex parte maxima electorum mentes illustrat, sed in illa patria cessantibus aliarum virtutum operibus, sola perpetuo regnat.

»Porro quadraginta cubitorum erat ipsum templum pro foribus oraculi.« Diximus ipsum templum pro foribus oraculi praesentis Ecclesiae typum gessisse. Unde recte quadraginta fuit cubitorum, qui numerus saepe in significatione ponitur praesentis fidelium laboris, quomodo quinquagenarius, in significationem futurae quietis et pacis. Denario namque numero continentur praecepta, quorum observatione ad vitam pervenitur. Denario aeque significatur ipsa, quam desideramus et pro qua laboramus, vita perennis. [Col. 0421D] Quadratus vero est mundus, in quo pro acquirenda eadem vita certamus. Unde Psalmista congregandam Ecclesiam de gentibus praevidens, aiebat: »De regionibus congregavit eos a solis ortu et occasu, ab aquilone et mari (Ps. CXVI, 2, 3).«

»Sed et cedro omnis domus intrinsecus vestiebatur, habens tornaturas suas, juncturas fabrefactas, et caelaturas eminentes.« Diximus de cedro quod insuperabilem virtutum venustatem signaret: quo nimirum ligno omnis domus Domini intrinsecus vestiebatur, cum corda justorum solo bonorum operum amore nitescunt. Habetque domus in tabulis cedrinis tornaturas suas et juncturas fabrefactas, cum iidem electi sese ad invicem pulcherrima charitatis copula connectuntur: ita ut cum innumera sit [Col. 0422A] multitudo fidelium, unum tamen cor, unam habere animam, pro communis fidei ac dilectionis societate, merito dicantur. Namque tornaturae, quae juncturis tabularum apponebantur, ut unum ex omnibus fieret tabulatum, ipsa sunt officia charitatis, quibus adinvicem fraternitas sancta copulatur, atque in unam Christi domum toto terrarum orbe componitur. Quae etiam domus habet caelaturas eminentes, cum opera virtutum sancti nequaquam occulto tegunt, sed manifesta expressione foris omnibus quales sint ipsi, quid agant, in exemplum vivendi proferunt. »Omnia cedrinis tabulis vestiebantur, nec omnino lapis apparere poterat in pariete.« Et lapides parietis sive pavimenti, et tabulae et aurum, sanctorum in Ecclesia vitam omnia designant. Sed ea utique distinctione, [Col. 0422B] cum pariter ponuntur, ut lapides vivi sint sancti, fortitudine fidei in una eademque regula sibimet agglutinati. Tabulae cedrinae sive abiegnae sunt sancti latitudine variarum virtutum secundum donationes Spiritus sancti, in una eademque fide sibimet alterutrum connexi. Auri laminae sunt sancti supereminentem scientiae charitatem habentes, hujusque fulgore gratissimo adinvicem congaudentes. Quae tria beatus Apostolus una sententia complexus est, dicens: »Nam in Christo Jesu neque circumcisio aliquid valet, neque praeputium: sed fides quae per dilectionem operatur (Gal. V).« Fidei namque invictae lapis figuram tenuit: cedrus actionis odoriferae: aurum, transcendentis omne dilectionis. Vestiturque lapideus paries tabulis cedrinis, cum [Col. 0422C] professio fidei bonis ornatur operibus, ne otiosa judicetur esse, aut mortua. Verum quia lex in lapide scripta, doctrina vero Evangelii per lignum est Dominicae passionis confirmata: unde et populus ille lapide circumcidebatur in praeputio, nos signo crucis consecramur in fronte. Possunt non incongrue parietes templi lapidei, sive pavimentum pretiosissimo marmore stratum, eorum qui in lege fideliter ac perfecte vixerunt, typum tenere; tabulae vero cedrinae sive abiegnae, Novi Testamenti justos indicare, qui volentes post Dominum venire, abnegant semetipsos, et sumpta cruce sua quotidie, sequuntur illum. Et quo utriusque temporis justos communis gloria supernae manet retributionis, lapidibus [Col. 0422D] ac lignis pretiosis tertia est species aurearum adjuncta laminarum. Nec contrarium debet videri, quod supra diximus, porticum quae erat ante templum, antiquorum figuram gestare fidelium: ipsum vero templum, eorum qui post incarnationis Dominicae tempus in mundum venerunt. Porro domum interiorem, regni coelestis gaudia, quae utrisque justis dantur figurare. Nunc autem dicamus parietes lapideos antiquum Dei populum, tabulata cedrina novum, aureas laminas utriusque in coelis praemia designare: cum idem parietes templi et in porticu, et in ipso templo, et in Sanctis sanctorum pari fuerint modo, de lapidibus et lignis et auro compacti. Multiplex namque est in diversis rebus earumdem repetitio figurarum. Sed et hoc dicendum, quia fuerunt [Col. 0423A] et in lege et ante scriptam legem: plurimi qui legaliter Domino deservirent, non occidentes, non fornicantes, non furtum facientes, non falsum testimonium contra proximum loquentes, honorantes patrem et matrem, et diligentes proximos sicut seipsos, hi ad parietes porticus lapideos pertinebant. Fuerunt alii, qui majori perfectione relictis mundi negotiis, et assumpta cruce sua, sequebantur Dominum: quod Apostolus scribit: »Ludibria et verbera experti insuper et vincula et carceres, lapidati sunt, secti sunt, tentati sunt, in occisione gladii mortui sunt. Circumierunt in melotis, in pellibus caprinis egentes, angustiati, afflicti quibus dignus non erat mundus (Hebr. XI).« Hi qui ante manifestata tempora Evangelii, vitam duxere evangelicam, [Col. 0423B] non aliter atque ante ingressum templi, tabulata cedrina in porticu fulgebant. Quos utrosque quia idem regnum coeleste communiter (quamvis in mansionibus discretis) recipit, quasi porticus templi, post lapides et cedrum, intrinsecus est auro cooperta. Sunt in hoc tempore perplures qui legalibus contenti praeceptis (quae supra commemoravimus) sufficere sibi credunt tantum, si ad vitam venire mereantur. Sunt alii, qui ad perfectionem non desides, venditis quae habent omnibus sequuntur Dominum, memores promissi illius, quod talibus in resurrectione non solum vitam, sed et specialem praedixit honorem esse tribuendum: »Amen dico vobis, quod vos qui secuti estis me, in regeneratione cum sederit Filius hominis in sede majestis suae, sedebitis [Col. 0423C] et vos super sedes duodecim, judicantes duodecim tribus Israel (Matth. XIX).« Hi ad parietem templi albo de lapide factum, illi figuraliter ad cedrina pertinent tabulata: utrique praemia a Domino perpetuae lucis, quasi auri laminas quibus decorentur exspectant. Sunt in aditis lapides pretiosi, sunt tabulae ligni aromatici, utraque auro cooperta, quia et illi qui in lege Domini immaculati ambulaverant, et qui gratiam Evangelii perfecte susceperant, pariter aeterna vita perfruuntur.

»Oraculum autem in medio domus in interiori parte fecerat, ut poneret ibi arcam foederis Domini.« Hoc superius praeoccupando expositum est, quia videlicet interior domus secreta patriae coelestis, arca foederis Dominum salvatorem, in quo solo [Col. 0423D] foedus pacis apud Patrem habemus, designaret, qui post resurrectionem suam ascendens in coelum, carnem quam de virgine sumpserat, in Patris dextera collocavit.

»Porro oraculum habebat viginti cubitos longitudinis, et triginta cubitos latitudinis, et viginti cubitos altitudinis.« Quod dicitur viginti cubitos altitudinis parietem significat cedrinum, qui oraculum, id est, Sancta sanctorum ab aede exteriori segregabat, sicut et supra diximus. Oraculum vero ubi erat arca habebat vicenos cubitos in longitudine, et latitudine et altitudine, id est, per quadrum: quia in superna illa patria ubi regem in decore suo vident oculi sanctorum, sola charitatis divinae ac [Col. 0424A] fraterna negotia per omnia fulgent: quod sequentibus quoque verbis astruitur, cum dicitur: »Et operuit illud atque vestivit auro purissimo.« Quod est aperte dicere, quia superna moenia civitatis gratia charitatis implevit. »Sed et altare vestivit cedro.« Altare dicit thymiamatis quod erat ante oraculum. De quo paulo post subinfertur: »Sed et totum altare oraculi texit auro.« Unde intelligi datur, quod idem altare de lapide quidem fuerit factum, et cedro vestitum, ac deinde auro coopertum: significat autem typice perfectorum vitam justorum, qui quasi in vicinia oraculi sunt positi, quia desertis infimis delectationibus de solo regni coelestis ingressu, curam omnem impendunt. Unde bene in hoc altari non carnes victimarum, sed sola incendebantur [Col. 0424B] thymiamata, quia tales adhuc peccata carnis, et illecebras cogitationum in se mactare opus habent; sed tantum orationum spiritualium et coelestium desideriorum odoramenta, per ignem interni amoris in conspectu sui Conditoris offerunt.

»Domum quoque ante oraculum vestivit auro purissimo, et affixit laminas clavis aureis.« Domum ante oraculum, praesentis Ecclesiae typum tenere diximus, ubi ita Redemptoris nostri amore flagramus, ut necdum ipsum videre facie valeamus ad faciem. Unde apte domus haec auro quidem purissimo cooperta; sed interposito erat medio pariete ab oraculo secreta. Oraculum namque vocatur, cum vel divina hominibus vel angelica allocutio cum secretorum quorumque revelatione conceditur. Unde bene oraculum [Col. 0424C] in aditis, hoc est in interiori domo factum est, quia superna patria, et angelorum nobis visio atque allocutio, et ipsa Dei praesentia revelabitur. Domus ergo ante oraculum auro tecta est, quia perfecti quique justi in hac vita, ubi necdum palam de Patre audire, id est necdum palam Patrem videre queunt, fidem et opus justitiae divino ornant amore: per quem plenam Dei cognitionem mereantur attingere. Laminae auri quibus operta est domus, operationes sunt multifariae pietatis, quas in obsequium vel sui Creatoris, vel fraternae necessitatis, amor castus exhibet. Clavi aurei quibus erant affixae laminae ipsa sunt praecepta claritatis, per quae in exercitio studioque virtutum ne deficiamus, donante Christi gratia, continemur. »Unde bene de eisdem clavis [Col. 0424D] in libro Paralipomenon scriptum est: Sed et clavos fecit aureos ita ut singuli clavi siclos quinquagenos appenderent (II Par. III).« Quinquagenario namque numero solet in Scripturis remissio peccatorum, et gratia Spiritus sancti, et requies aeterna figurari. Et quinquagenorum erant siclorum clavi singuli, quibus laminae auri affigebantur in parietibus domus Domini. Quia nimirum verba coelestia, quibus in amore bonorum operum proficimus et conservamur, veniam nobis promittunt peccatorum, gratiam sancti Spiritus et sabbatismum in futuro pollicentur aeternum. Et hi quidem sunt clavi dilectionis. Sunt vero alii clavi timoris, quibus incipientes quique et necdum ad perfectionem pervenientes, illecebras [Col. 0425A] vitiorum carnaliumque voluptatum mortificant. Illi videlicet sermones veritatis, quorum institutione carnem nostram crucifigere cum vitiis et concupiscentiis docemur: quas habere desiderabat Propheta, cum ait: »Confige clavis a timore tuo carnes meas, a judiciis enim tuis timui (Psal. CXVIII).« Qui rursum ad perfectiora perveniens, dicit de clavis dilectionis: »Mihi autem adhaerere Deo bonum est (Psal. LXXII).«

»Nihilque erat in templo quod non auro tegeretur. Sed et totum altare oraculi texit auro.« Deaurata est quippe porticus ante templum, quia Patres Veteris Testamenti Deo per charitatem placuerunt. Deauratum est ipsum templum, quia eadem ipsa »charitas Dei diffusa est in cordibus nostris, per Spiritum [Col. 0425B] sanctum qui datus est nobis (Rom. V).« Deaurata est domus interior, quia in superna patria sola charitas regnat. Sed ibi eo verius et securius, quo praesens ipse Deus, qui est charitas, videtur. Ibi eo certius, quo ipse mediator Dei et hominum, qui solus paternorum est conscius secretorum, velut arca Testamenti semper aspicitur. Quod autem coenacula quoque tecta sunt auro, ad eumdem sensum respicit. Sicut enim interior domus sancta sanctorum ubi erat arca, internam sanctorum vitam in conspectu sui Conditoris et Redemptoris significabat, juxta illud Psalmistae: »Abscondes eos in abscondito vultus tui, a conturbatione hominum (Psal. XXX):« ita coenaculo in alto, eamdem vitam, hoc est in coelis esse, et non in hoc mundo designat, dicente Apostolo: »Quae sursum [Col. 0425C] sunt quaerite, ubi Christus est in dextera Dei sedens. Quae sursum sunt sapite, non quae super terram (Col. III).«

»Et fecit in oraculo duos cherubim de lignis olivarum decem cubitorum altitudinis.« Cherubim, sicut propheta Ezechiel aperte declarat, angelicae dignitatis vocabulum est, numeroque singulari cherub dicitur, plurali cherubim. Unde aperte in figuris, cherubim qui erant in oraculo facti angelica ministeria quae Conditori suo in coelis semper assistunt, possunt intelligi. Qui recte de lignis olivarum facti esse perhibentur, quia nimirum virtutes angelicae gratia Spiritus sancti, ne unquam ab amore Dei arescant, unctae sunt. Decem autem sunt cubitorum altitudinis: quia denario vitae aeternae struuntur, habentes [Col. 0425D] inviolatam in se sui Conditoris imaginem servatam, perpetuae sanctitatis ex justitia et veritate, quam prima in conditione perceperunt. Denarius namque decem obolis constat, et continere in se nomen regis et imaginem consuevit. Quapropter et figurae regni coelestis aptissime congruit, ubi et angeli sancti ad imaginem sui Conditoris ad quam facti sunt semper manent, et electi homines imaginem quam peccando amiserant recipiunt.

»Quinque cubitorum ala cherub una et quinque cubitorum ala cherub altera, id est decem cubitos habentes a summitate alae usque ad alae alterius summitatem.« Alae cum in sanctorum hominum figura ponuntur, virtutes significant eorum, quibus [Col. 0426A] ad coelestia semper volare, atque in his conversationem delectantur habere. Cum vero in significationem angelorum ponuntur alae, quid aptius quam gratiam demonstrant perpetuae et indefectivae felicitatis eorum, qui semper in coelestibus in ministerio sui persistunt auctoris? Vel certe quia levitate spiritalis naturae sunt praediti: ita ut ubicunque voluerint statim quasi volando perveniant, et hic cum alis figurati, et prophetis sunt cum alis ostensi. Bene autem dicitur quia »quinque cubitorum fuerit ala cherub una, et quinque cubitorum ala cherub altera,« quoniam virtutes angelicae legem Dei quae in quinque libris descripta est, indefessa devotione custodiunt: diligendo videlicet Dominum Deum suum ex omnibus viribus suis, et proximos [Col. 0426B] tanquam seipsos. »Plenitudo enim legis charitas est (Rom. XIII).« Proximi autem eorum, et ipsi adinvicem, sunt angelici spiritus, et homines electi eorum aequi concives. Cherub unus et utraque ala, ejusdem mensurae perhibetur: quia videlicet eadem ipsa devotione qua sese alterutrum in Deo diligunt, nostram quoque ad se ascendentium societatem desiderant. Sicque simul alae decem cubitos complent, cum in geminae charitatis exhibitione, angeli de Conditoris sui praesentia laetantur.

»Decem quoque cubitorum erat cherub secundus mensura pari, et opus unum erat in duobus cherubim, id est altitudinem habebat unus cherub decem cubitorum: et similiter cherub secundus.« Duo erant facti cherubim, propter consortium [Col. 0426C] ejusdem de qua loquimur charitatis significandum, quia minus quam inter duos charitas stare non potest. Unde et Salvator binos ad praedicandum discipulos mittere curavit, ut tacite doceret eos qui verbum fidei praedicarent, virtutem dilectionis ante omnia esse tenendam. Uniusque mensurae et operis erant duo cherubim, quia disparilitas voluntatum sive cogitatuum in superna patria nulla est: ubi una omnes eademque Dei praesentis visione et gloria illustrantur.

»Posuitque cherubim in medio templi interioris. Extendebant autem alas suas cherubim, et tangebat ala una parietem, et ala cherub secundi tangebat parietem alterum: alae autem alterae in media parte templi se invicem contingebant.« Manifestum [Col. 0426D] est ex his quae praedicta sunt, quare cherubim in medio templi interioris sint positi: quorum habitatio est semper in coelis. Extendebant autem alas cherubim quasi ad volandum, quia spiritus angelici semper habent animum ad obsequium divinae voluntatis paratum. Quod vero ala una tangebat parietem, et ala cherub secundi alterum parietem, ad illam charitatis administrationem quam nobis exhibent angeli pertinent. Quod alae alterae in medio templi se invicem contingebant, eam dilectionis gratiam qua se alterutrum complectuntur exprimit. Bene autem sequitur.

»Texit quoque cherubim auro, et omnes parietes templi per circuitum sculpsit variis caelaturis [Col. 0427A] et torno. Et fecit in eis cherubim, et palmas, et picturas varias, quasi prominentes de pariete et egredientes; sed et pavimentum domus texit auro intrinsecus et extrinsecus. Et in ingressu oraculi fecit ostiola de lignis olivarum, postesque angulorum quinque, et duo ostia de lignis olivarum. Et sculpsit in eis picturam cherubim et palmarum species, et anaglypha valde prominentia, et texit ea auro, et operuit tam cherubim quam palmas et caetera auro. Fecitque in introitu templi postes de lignis olivarum quadrangulatos, et duo ostia de lignis abiegnis altrinsecus, et utrumque ostium duplex erat, et se invicem tenens aperiebatur. Et sculpsit cherubim, et palmas, et caelaturas valde eminentes, operuitque omnia laminis aureis opere [Col. 0427B] quadro ad regulam.« Et reliqua. »Texit, inquam, cherubim auro,« quia et naturam eorum Conditor immortali claritate sublimavit, et mentem vera dilectionis atque humilitatis luce replevit. Notandum sane quod Moyses, dum tabernaculum faceret, fecit et duos cherubim aureos quos posuit in propitiatorio quod erat super arcam. Salomon autem addidit alios duos multo majores quos in templo poneret, sub quorum alis arcam in medio poneret, cum propitiatorio et cherubim prioribus. Sicque factum est, ut in tabernaculo quidem essent cherubim duo, in templo autem quatuor: ad unam vero eamdemque significationem utrique pertinent. Sed repetitum est ut typice doceretur, quia multiplicata post incarnationem dominicam Ecclesia, latius esset de [Col. 0427C] gentibus sublimitas coeli civium pandenda: qui sic Conditorem decollato sibi munere beatitudinis collaudant, ut de nostra quoque ereptione ad eamdem beatitudinem introductione congaudeant. Extendunt enim alas adinvicem super arcam, cum ad laudem Domini Salvatoris referunt bonum omne quod acceperunt. Extendunt alteras alas ad parietes oraculi, cum sanctos etiam homines secum videre laetantur, eosque quo volunt alarum suarum summitatibus tangunt, quos consortes atque imitatores fuisse in hac vita suae puritatis exsultant. Duos autem aeque parietes alis suis tangunt, quia fideles utriusque populi, Judaei scilicet et gentilis, possessores secum habent aulae coelestis: non quod in illa patria distinctio localis inter utrumque populum, sed [Col. 0427D] quia major fiat festivitas internae beatitudinis, de consortio adunatae in Deo fraternitatis. Extendunt ergo cherubim ad utrumque parietem oraculi alas suas, quia laetantes in coelesti patria justos utriusque plebis, visione quoque suae gloriae ad laudem sui Creatoris excitant. Non solum de illorum quos secum intus habent hominum justorum felicitate laetantur agmina coelestia, verum etiam nostri qui foris adhuc positi de profundis ad Dominum clamamus, curam gerunt sedulam. Unde bene de eisdem cherubim in libro Paralipomenon scriptum est: »Ipsi autem stabant erectis pedibus et facies eorum versae erant ad exteriorem domum.« Quia nos ab hujus aerumna peregrinationis ereptos, ad suum desiderant [Col. 0428A] pervenire consortium. Sic ergo pedibus stant erectis: sic alas suas auro tectas ad oraculi parietes extendunt, ut facies habeant ad domum versas exteriorem, quia sicut angeli suam perpetuo innocentiam conservant, sic de animarum sanctarum in coelis beatitudine congaudent, ut eis quoque quos in terris adhuc peregrinari conspiciunt electis opem ferre non desinant: donec et illos ad coelestem patriam introducant. Omnes enim sunt administratorii spiritus in ministerium missi, propter eos qui haereditatem capiunt salutis. Possunt etiam per duo cherubim duo Testamenta figurari. Qui nimirum cherubim in oraculo sunt facti; quia in consilio divinae provisionis nobis utique inaccessibili atque incomprehensibili, ante saecula dispositum est quando [Col. 0428B] et qualiter, quibusve auctoribus, sacrae Scripturae conderentur. De lignis olivarum sunt facti, quia lucem nobis scientiae tribuunt, juvante flamma charitatis Dei, qui per Spiritum sanctum diffunditur in cordibus nostris. Decem cubitis sunt alti, quia per observantiam decalogi legis Deo serviendum praedicant, quia Deo fideliter servientes, denario remunerandos esse regni perpetuitate ostendunt. Geminas habent alas, quia Testamentis sui Conditoris per aspera aeque ut prospera indefesso suis auditoribus animo gradiendum esse demonstrant. Quinque cubitorum ala cherub una, et quinque cubitorum ala cherub altera, quia in omni labentium rerum varietate, sancti universos sui corporis sensus, in obsequium sui Conditoris extendunt. Et unum opus erat in [Col. 0428C] duobus cherubim, quia utriusque Testamenti scriptores, una eademque castitate operis et charitatis devotione Domino serviebant, una et consona Domini voce ac fide praedicant. Alae igitur cherubim interiores super arcam se invicem constringebant, quia Testamenta pari de Domino attestatione consentiunt. Item alis exterioribus iste unum parietem, ille alterum contingebant, quia Vetus Testamentum proprie antiquo Dei populo scriptum erat. Novum vero nobis, qui post incarnationem dominicam ad fidem venimus. Et secundo parieti, hoc est septentrionali recte comparamur, quibus post frigora ac tenebras idololatriae, lucem veritatis agnoscere datum. Versas habent facies cherubim ad exteriorem domum, quia nostri gratia qui adhuc foris stamus, [Col. 0428D] neque reipsa, sed spe salvi facti sumus (divini sunt libri conditi. quia scriptores eorum jam regnantes cum Deo, illum collaudant in coelis, curam nostrae gerunt salutis, proque nostris erratibus apud ejus pietatem interpellant). »Et omnes parietes templi per circuitum sculpsit variis caelaturis et torno.« Omnes parietes templi per circuitum, omnes sanctae Ecclesiae populi sunt, quibus super fundamentum Christi locatis, totius ambitum orbis replevit. Coeptumque fidei aedificium, quotidie nova membrorum suorum progenie, quasi lapidum pretiosorum appositione, superaugmentare non desistit. Qui nimirum parietes variis caelaturis sculpuntur, cum alii datur per Spiritum sermo sapientiae, alii sermo scientiae secundum [Col. 0429A] eumdem Spiritum, alteri fides in eodem spiritu, alii gratia curationum in uno spiritu, alii operatio virtutum, alii prophetia, alii discretio spirituum, alii genera linguarum, alii interpretatio sermonum (I Cor. XII). Et ut ad illas veniamus, quas omnes habere valemus virtutes, »charitas, gaudium, pax, longanimitas, patientia, benignitas, bonitas, fides, modestia, continentia (Gal. V)« et caeteri fructus spiritus, quid nisi caelaturae sunt parietum templi? quia ornatus sunt mentium populi Dei. Sculpuntur iidem parietes et ad patiendum, cunctaque promittunt, dicentes ex animo per singula quae occurrunt: »Benedicam Dominum in omni tempore (Psal. XXXIII);« et: »Paratum cor nostrum, Deus, paratum cor meum, cantabo et psallam [Col. 0429B] in gloria mea Domino (Psal. CVII).« Sculpuntur torno, cum intantum virtutibus operam impendunt, ut ab harum tramite nullis circumstantium rerum contrarietatibus, nullis possint blandimentis averti. Quia enim tornatura caeteris artibus velocitate praecellit, et ipsa sibi regulam qua sine errore opus perficiat servat: apte per hanc pia sanctorum vita signatur, quae et parata est semper ad obsequium divinae voluntatis: et hoc absque diverticulo errandi complere, longo virtutum didicit usu exercitata. »Et fecit cherubim in eis et palmas, et picturas varias, quasi prominentes de pariete et egredientes.« Cherubim namque in parietibus templi fecit Salomon, cum electos suos Dominus ad regulam Scripturarum sanctarum (in quibus est multitudo scientiae) [Col. 0429C] vitam suam dirigere donat. Cherubim facit, cum eos in hoc mundo castitatem angelicae conversationis, pro modulo suo docet imitari: quod maxime vigiliis ac laudibus divinis, dilectione sincera Conditoris et proximi geritur. Palmas facit, cum memoriam aeternae retributionis eorum mentibus infigit: ut eo minus ab arce justitiae labi queant, quo mercedem justitiae semper ante oculos habeant. Facit picturas varias quasi prominentes de pariete et egredientes, cum multifarias virtutum operationes fidelibus tribuit. Verbi gratia, viscera misericordiae, benignitatem, humilitatem, patientiam, modestiam. »Sed et pavimentum domus texit auro intrinsecus et extrinsecus.« Intrinsecus et extrinsecus, in oraculo et in ipso templo significat. Texit ergo Salomon [Col. 0429D] pavimentum domus auro intrinsecus et extrinsecus, quia rex noster pacificus et angelos atque animas justorum in coelis perfecte ac plenarie dono dilectionis, a caeterorum mortalium visione secrevit. »Et in ingressu oraculi fecit ostiola de lignis olivarum, postesque angulorum quinque, et duo ostia de lignis olivarum.« Quod primo dixerat, fecit ostiola de lignis olivarum, hoc ipsum videtur apertius explicare voluisse cum adjunxit: et duo ostia de lignis olivarum. Unus quippe erat ingressus oraculi, sed idem ingressus duobus ostiis claudebatur. Rursumque reseratis eisdem aperiebatur, sicut etiam templum. Sicut porticus ante templum, unum non amplius habebat introitum. Certi utique causa mysterii, quia [Col. 0430A] »unus Dominus, una fides, unum baptisma, unus Deus (Ephes. IV).« Unus in saeculum praesens per baptisma, unus in regnum coeleste per opera fidei est sperandus introitus. Nam quod unus esset ingressus oraculi, testatur hoc inferius de arca scriptum: »Cumque eminerent vectes, et apparerent summitates eorum, foris sanctuarium ante oraculum, non apparebant ultra extrinsecus, qui et fuerunt ibi usque in praesentem diem. In arca autem non erat aliud, nisi duae tabulae lapideae, quas posuerat in ea Moyses in Horeb, quando pepigit Dominus foedus cum filiis Israel cum egrederentur de terra Aegypti (III Reg. VIII), etc.« Ubi patenter (ni fallor) ostenditur quod unus erat ingressus oraculi: et hic e regione factus arcae, quae in medio ejusdem stabat oraculi. [Col. 0430B] Cujus ingressus ostiola per significationem multifarie possunt accipi. Nam et angelicos spiritus quorum ministerio inhabitationem patriae coelestis introducimur, aptissime designant. Et apostolorum aeque, apostolicorumque virorum, quibus claves regni coelorum sunt datae, tenent figuram: qui accepta a Domino potestate ligandi atque solvendi, et dignos intra regni januam admittunt, et contumaces, impuros ac superbos, excommunicando, sive anathematizando, ab ingressu vitae perennis climinant. Sed et opera justitiae, quorum merito ad regum coeleste pervenitur, recte per ostia (per quae in Sancta sanctorum pontifex ingrediebatur) possunt typice designari: juxta hoc quod in libro Sapientiae scriptum est: »Custoditio autem legum consummatio incorruptionis [Col. 0430C] est: incorruptio autem facit esse proximum Deo. Concupiscentia itaque sapientiae deducet ad regnum perpetuum (Sap. VI).« Quibus omnibus apte congruit, quod eadem ostiola de lignis fiunt olivarum, quia nimirum et angeli et homines perfecti, fructu misericordiae et operibus lucis, sese in domo Dei gloriosos exhibent: imo omnes electi per arma lucis et pietatis aditum sibi patriae coelestis aperiunt. Duo autem sunt ostiola, sive quia Deum ac proximos diligunt et angeli et omnes sancti, neque ullus januam vitae, nisi per geminam hanc dilectionem poterit intrare: sed utriusque populi fidelibus, et Judaei scilicet et gentilis, eadem vitae janua reseratur. Postes angulorum quinque, quia non solum animas electorum aula coeli recipit, sed et corporibus immortali [Col. 0430D] gloria praeditis, in judicio suas fores aperit. »Et sculpsit in eis picturam cherubim et palmarum species et anaglypha valde prominentia, et texit ea auro, et operuit tam cherubim quam palmas et caetera auro.« Anaglypha Graece, quae Latine dicuntur caelaturae: quia virtutum operibus (quae per totum orbem Ecclesia in sanctis suis ac perfectis exercet) illi praecipue, quibus fidelium cura commissa, et claves regni coelorum sunt datae, omni debeant solertia insistere, ut quantum gradu praeeminent caeteris, tantum et merito praecellant bonae actionis. Habent namque in se picturam cherubim sculptam, cum angelicam in terris vitam (quantum mortalibus possibile est) et mente imitantur et opere. Habent palmarum [Col. 0431A] species, cum dona supernae retributionis fixa semper intensione meditantur. Palma namque manus victricis ornatus est. Habent anaglypha valde prominentia, cum certissima bonorum operum documenta, et quae nemo in sinistram partem interpretari ullatenus valeat, cunctis sese intuentibus ostendunt. Et haec omnia sunt auri laminis operta, cum (sicut saepe dictum et semper dicendum est) caeteris virtutem floribus specialius in magnis Ecclesiae membris, fulgor supereminet amoris. His ostiolis etiam velum fuisse additum Verba dierum narrant: »Fecit quoque velum, inquit, ex hyacintho, purpura, cocco et bysso, et intexuit ei cherubim (II Par. III),« quod decoris quidem gratia factum est, ut inter parietes deauratos etiam holosericum fulgeret. Sed in [Col. 0431B] ejusdem mysterii, cujus et ostiola, congrua significatione, ante arcam atque ingressum oraculi appensum, ut sicut ostiola congruis horis aperiebantur, licet velum revelaretur quoties advenirent, quibus in Sancta sanctorum esset ingrediendum. Hujus ergo veli sedula revelatio, secundum legem apertionem significat regni coelestis, quae nobis per incarnationem Domini et Salvatoris nostri donata est. Unde et baptizato eo, coeli aperti sunt, ut ostenderetur quia per baptisma quod nobis ipse consecravit, januam patriae coelestis deberemus ingredi. Et moriente illo in cruce, idem velum scissum est medium, a summo usque deorsum, ut aperte doceretur, quia figurae legales jam tunc ad fidem venissent, ac veritas Evangelii arcanaque coelestia et ipse coeli ingressus, non adhuc [Col. 0431C] prophetandus ac figuraliter significandus: sed jamjamque esset proxime omnibus aperiendus, qui ab initio mundi usque ad id temporis in fide veritatis de mundo transierunt. Bene idem velum, sub quo in oraculum intrabatur, ex hyacintho, purpura, cocco et bysso factum esse, ei quoque Cherubim intexti esse memorantur. Hyacinthus quippe qui coeli colorem imitatur, supernorum desideriis apte comparatur. Purpura, quae sanguine conchiliorum conficitur, et sanguineam ipsam praefert speciem, non immerito sacramentum Dominicae significat passionis: quod nos intueri crucem nostram portando debemus. Cocco, quod rubeo colore flammescit, congrue virtus exprimitur amoris. De quo mirantes dixere qui cum Domino ambulaverant discipuli, »Nonne cor nostrum [Col. 0431D] ardens erat in nobis, dum loqueretur in via, et aperiret nobis scripturas? (Luc. XXIV.)« Byssus quae de terra virenti germine nascitur, et longo artificum exercitio nativum exuit virorem, atque ad albentem perducitur speciem, congrue castigationem carnis nostrae insinuat: cujus quasi humorem ingentem exsiccari jubet Apostolus, dicens: »Mortificate membra vestra quae sunt super terram, fornicationem, immunditiam, libidinem, concupiscentiam malam, et avaritiam, quae est simulacrorum servitus (Colos. III).« Ad quantam vero candoris gratiam hanc velit perduci, alias ostendit, dicens: »Obsecro vos, fratres, per misericordiam Dei, ut exhibeatis corpora vestra, hostiam viventem, sanctam, Deo placentem: [Col. 0432A] rationabile obsequium vestrum (Rom. XII).« Intexuntur cherubim eidem, quod quatuor eximiis coloribus conficitur, cum universa quae pie agimus, a venenatis daemonum telis, per angelica praesidia, Domino donante, protegimus. Intexuntur vero cherubim, cum in bonis quae agimus, multitudine scientiae indesinenter utimur, respicientes semper ad eloquia divina: et ne forte a virtutum calle aberremus, horum intuitu continuo vestigia nostra regimus. »Fecitque in introitu templi postes de lignis olivarum quadrangulatos, et duo ostia de lignis abiegnis altrinsecus, et utrumque ostium duplex erat, et se invicem tenens aperiebatur.« Sicut ingressus oraculi quo ad arcam Domini cherubimque perveniebatur, introitum significat regni coelestis, quo ad visionem nostri Conditoris [Col. 0432B] supernorumque civium nos introduci speramus ac desideramus: ita introitus in templum, primordia nostrae structurae ad Deum conversionis, quando in praesentem Ecclesiam ingredimur, typice demonstrat. Iste ingressum nostrum ad fidem, ille designat ad speciem. Unde apte postes hujus introitus quadrangulati sunt facti, sive propter quatuor sancti Evangelii libros, quorum doctrina in fide veritatis erudimur, seu propter totidem virtutes principales, prudentiam, fortitudinem, temperantiam, justitiam, quarum veluti fundamine quodam firmissimo, omnis bonorum actuum structura innititur. Prudentia est namque qua discimus quid nos agere, qualiter vivere deceat. Fortitudo, per quam ea quae agenda didicimus, implemus. Quas uno versiculo virtutes Propheta [Col. 0432C] breviter complectitur, dicens: »Dominus illuminatio mea et salus mea (Psal. XXVI).« Illuminatio videlicet, ut quae agere debeamus, doceat; salus vero, ut ad haec nos peragenda confirmet. Temperantia est qua discernimus, ne plus aut minus justo, prudentiae sive fortitudini operam dare inveniamur; et quia quisquis prudentia ac fortitudine temperanter utitur, absque ulla contradictione justus esse probabitur. Virtus quarta post prudentiam, fortitudinem, et temperantiam, justitia sequitur. Duo ostia quae in hoc ingressu facta sunt, dilectio est Dei et proximi. Quae bene altrinsecus facta esse dicitur, quia ad invicem respiciunt, adeo ut una sine altera nequaquam possit haberi. »Omnis enim qui credit quoniam Jesus est Christus, ex Deo natus est. Et omnis qui diligit [Col. 0432D] eum qui genuit, diligit eum qui natus est ex eo (I Joan. V).« Et sicut iterum dicitur: »Qui non diligit fratrem suum quem videt, Deum quem non videt quomodo potest diligere? (I Joan. IV.)« Unde recte ostium exterius dilectio fraterna, interius est dilectio intelligenda divina, quia illa prior tempore, haec divinitate sublimior. Et per illam ad hanc intratur, quia in amore proximi dicitur, qualiter amari Conditor debeat. Notandum sane quod in ingressu oraculi, duo quidem fuisse ostia dicuntur; sed haec duplicia fuisse non dicuntur. In templi vero, id est domus prioris introitu, ita erant duo ostia, ut duplex esset utrumque. Quia nimirum in praesenti Ecclesia, talem nos ingredi ac ducere vitam necesse [Col. 0433A] est, in qua dilectionem Dei et proximi per fidem et operationem, per patientiam et benignitatem servemus. In futura autem vita ubi Deum et proximos in lucae aeternae beatitudinis videbimus, eamdem utique dilectionem gemina, absque ullo prorsus labore, imo in magna multitudine divinae dulcedinis fruemur. Unde apte introitus interioris domus, duo quidem ostia: sed haec simplicia habebat. Non enim ibi fides necessaria est, ubi ea quae nunc credimus ac speramus omnia manifesta luce videbimus. Non labor operum necessarius, ubi mercede perpetua eorum quae hic laboramus donabimur. Non necessaria patientia, ubi nemo adversi aliquid irroget. Non munificentia benignitatis, ubi nemo indiget, opus est. Haec de ostiorum figura pro modulo nostro, sequentes [Col. 0433B] patrum vestigia disseruimus. Verum juxta formam ipsius operis, decori gratia provisum est, ut in uno eodemque templi ingressu, duo essent ostia. Necesse etenim erat parietes domus, quae centum viginti cubitos habebant in altitudine, nonnullos etiam grossitudinis cubitos habere, in cujus nimirum grossitudinis extrema parte ostia erant affixa, ita ut aequale parieti esset ostium utrumque, et sive intus, sive foris templum quisque positus ostium inspiceret, unus ei per omnia paries esse videretur. Similiter et cedrinus paries cum vicenorum in longitudine et altitudine esset cubitorum, non parvam et ipse debuit habere grossitudinem. Quapropter et hujus ingressu duo facta sunt ostia, ut videlicet ab utroque latere, hoc est, et intus et foris aequale parieti ostium pateret: [Col. 0433C] et quo per easdem picturas ostiorum quas et paries habebat, veraciter unus per omnia et continuatim extentus paries videretur: unum decoris gratia praetendens, aliud ministerii, dispensationem praefigurans. Quod vero de scriptis templi ostiis sequitur, »Et sculpsit cherubim et palmas et caelaturas valde eminentes, operuitque omnia laminis aureis, opere quadro ad regulam:« quia nimirum eadem arcana fidei, spei et charitatis, quae sublimes quique ac perfecti sublimiter capiunt, quaeque omnes electi plene divina visione percipiunt, etiam catechizandis rudibus pro suo cuique captu discenda et confitenda traduntur: quatenus sacris initiati mysteriis, quandoque etiam ad capienda ea quae pie credidere, perveniant.

[Col. 0433D] »Et aedificavit rex Salomon atrium interius tribus ordinibus lapidum politorum, et uno ordine lignorum cedri.« De interiori atrio breviter loquitur, de exteriori prorsus tacere videtur. Verum in verbis dierum utriusque fit mentio, ubi ita scriptum est. »Fecit etiam atrium sacerdotum, et basilicam grandem, et ostia in basilica quae texit aere (II Par. IV).« Atrium vero interius, quod vocatur sacerdotum, eo quod sacerdotes et levitae in eo ministrarent, ex omni parte erat templo circumdatum. Sed ab oriente ejusdem templi, erat ingressus multo longius a templo, quam a caeteris tribus plagis secretus: quia nimirum in ea plaga, id est in facie templi, fiebant ministeria sanctorum, ibi altare aeneum ad ostias [Col. 0434A] Domino offerendas, ibi decem luteres ad lavandas easdem hostias, ibi mare aeneum erat positum ad lavandas manus pedesque sacerdotum. Habebat autem hoc atrium trecentos cubitos altitudinis (ut Josephus narrat) quatenus ab ingressu templi caeteros prohiberet, et solis sacerdotibus hoc licere significaret. Eratque ei janua ad orientalem plagam, ad quam usque populus hostias suas et sacrificia inferebat, inde suscipienda a sacerdotibus atque ad altare proferenda. De exteriori vero atrio, quod Verba dierum basilicam grandem vocant, ita scribit Josephus: Extrinsecus autem hujus templi, aliam aedificavit aulam quadranguli schemate factam. Erigens maximas porticus atque latas, et portas excelsas et amplas per quatuor mundi partes in eo continens, quarum singulae [Col. 0434B] ad unumquemque ventum quatuor angulis attendebant, ubi aureas januas collocavit. Et paulo post: In hoc ergo sacrarium, omnes populi quibus purgatio et observatio legitimorum inerat introibant. Has vero porticus, Cassiodorus Senator, in pictura templi quam in Pandectis posuit (ut ipse in Psalmorum expositione commemorat) triplici ordine distinxit. Primum videlicet ordinem ponens extra atrium sacerdotum ex omni parte per quadrum. Secundum, eodem modo extra intimas porticus, undique versum in gyro. Extremum, similiter ex omni latere priorum porticuum in circuitu. Sicque templum triformi aedificiorum praesidio, ab omni erat parte munitum: facto pavimento sub divo, inter aedificia singula de marmore et parietibus domorum interioribus, hoc [Col. 0434C] est, eis qui ad templum respiciebant factis in columnis, exterioribus vero solidis. Sicque fiebat, ut omnis structura templi per graduum esset varietatem rationabiliter distincta. Namque in Sancta sanctorum ingrediebatur pontifex, in ipsum templum sacerdotes purificati: in atrium sacerdotum, sacerdotes purificati: et non purificati una cum levitis et cantoribus: in intimum atrium basilicae majoris viri Judaei purificati stantes et orantes sub divo, si serenum esset: si tempestas, in porticus proximas sese recipientes. In exterius atrium mulieres viduae purificatae. In extremum atrium gentiles et Judaei, qui nuper venerant ex gentibus usque ad sextum purificationis diem, haec ut in pictura Cassiodori distincta reperimus breviter annotare curavimus: [Col. 0434D] rati eum ab antiquis haec Judaeis didicisse, neque virum tam eruditum voluisse exemplum legendi proponere, quae non ipse prius vera esse cognovisset. Haec sunt loca, quorum meminit supremus graduum psalmus, qui ita incipit: »Ecce nunc benedicite Domino omnes servi Domini, qui statis in domo Domini, in atriis domus Dei nostri (Psal. CXXXIII).« In his porticibus Jeremias et prophetae alii, in his Dominus et apostoli, verbum populo praedicabant. In horum aliqua Dominus sedebat docens, quando a tentantibus Pharisaeis mulier illa adultera judicanda oblata est (Joan. VIII). In his invenit vendentes et ementes oves, boves et columbas: hosque cum suis mercimoniis eliminavit e templo (Matth XXI). Et his [Col. 0435A] Petrus et Joannes claudum invenientes sanarunt, ac secum ingredientes interius adorandum duxerunt (Act. V). In his orabat omnis multitudo populi, quando incensum ponenti Zachariae angelus ad altare thymiamatis apparuit, eumque de praecursoris Domini nativitate perdocuit (Luc. I). Non autem haec atria cum porticibus suis aspectum templi de longe aspectantibus abscondere potuerunt: quia locus in quo templum erat situm, multum sublimior erat, quam ubi fundatae porticus fuere. Nam sicut Josephus scribit, extremae atriorum fabricae, cum in quadringentis cubitis essent erectae tantum ad verticem usque montis in quo templum aedificatum est, pervenerunt. Haec quidem de structura templi studioso lectori credidimus intimanda, verum in eis quaecunque Scriptura [Col. 0435B] sacra referre commodum duxit, figuras mysteriorum quaeramus, caeteris pro historiae cognitione simpliciter utamur. Aedificium ergo templi intra atrium sacerdotum, perfectorum in sancta Ecclesia et sublimium vitam exprimit virorum, eorum videlicet qui et excellentia virtutum Domino appropinquare, et aliis verbo atque opere ducatum solent ostendere salutis. Sacerdos namque ab eo Latine nomen accepit, quod sacrum praebere dicatum minoribus debeat: quo nomine in Scripturis mystice non solum altaris ministris, episcopi videlicet et presbyteri, sed et omnes utique censentur qui altitudine rectae conversationis ac doctrinae salutaris eminent, nec sibimetipsis tantummodo, sed et pluribus prosunt: qui dum corpora sua hostiam viventem, sanctam, [Col. 0435C] Deo placentem exhibent (Rom. XII), sacerdotis tale profecto ministerium spiritualiter exercent. Neque enim episcopis solum et presbyteris; verum omni Ecclesiae loquebatur apostolus Petrus cum ait: »Vos autem genus electum, regale sacerdotium, gens sancta, populus acquisitionis.« Cujus honore dignitatis, etiam antiquus populus Dei erat insignitus, dicente ipso ad Moysen (Exod. XIX): »Haec dices domui Jacob, et annuntiabis filiis Israel.« Et paulo post: »Et vos eritis mihi in regnum sacerdotale, et gens sancta.« Basilica vero grandis quae erat atrium sacerdotum, in quo omnis populi multitudo adorare, sive ad verbum audiendum confluere solebat, carnalium in sancta Ecclesia vitam moresque figuraliter insinuat. Qualibus [Col. 0435D] dicit Apostolus: »Et ego fratres non potui vobis loqui quasi spiritalibus, sed quasi carnalibus: tanquam parvulis in Christo lac vobis potum dedi, non escam.« Qui bene per basilicam grandem designantur, quia absque ulla dubietate multo major est in sancta Ecclesia talium quam perfectorum numerus. Sed quantum numero praestant, tantum succumbunt merito. Unde apte basilica haec grandis etsi plurimos capit, non eos tamen in interiora templi deaurati, non ad altaris officium, non in ipsum saltem atrium sacerdotum intromittit: quia carnales quique atque infirmi adhuc in Ecclesia, etsi ob meritum castae fidei ac pietatis Domino devotae ad electorum sortem pertinent, longe tamen abest ut illis [Col. 0436A] aequentur, qui cum fiducia proloquuntur. Non enim audeo aliquid loqui eorum quae per me non efficit Christus in obedientiam gentium, verbo et factis (Rom. XV). Et iterum: »Bonum certamen certavi, cursum consummavi, fidem servavi: de caetero reposita est mihi corona justitiae (II Tim. IV).« Accedebat quidem vulgus usque ad atrium sacerdotum, hostias suas ad usque hujus januam deferebat, susceptas a sacerdotibus, atque in altari oblatas, oculis prosequebatur. In ipsum etiam templum cum aperiebatur intuitum suum a longe dirigebat, nec tamen atrium sacerdotum intrandi facultatem habebat. Verum de inferioribus clamabat ad Dominum, quia nec carnalium in Ecclesia simplicitas a Domino despicitur, quando fideliter ea quae valent illi voto pietatis [Col. 0436B] offerunt. Dirigunt enim visus a longe in templo Dei, cum vitam sublimium discere, et admirari sedulo gaudent: et quos virtutis imitatione sequi nequeunt, piae venerationis complectuntur affectu. Vident hostias sacerdotum in altari igne sacro sanctoque consumi: quia magnorum opera cognoscunt a Domino per Spiritum sanctum dignanter accipi. Afferunt et suas hostias ad atrium sacerdotum offerendas Domino pro illis, dum bona quae praevalent operantes, majorum ac doctorum, et confirmantur exhortatione et intercessione Domino commendantur. Offerunt etiam tunc hostias suas sacerdotibus per eos Domino commendandos, cum sanctis quibusque egentibus necessaria mundi hujus, quibus ipsi abundant, summae mercedis intuitu, Domino tribuunt admonente [Col. 0436C] ac dicente: »Facite vobis amicos de mammona iniquitatis, ut cum defeceritis, recipiant vos in aeterna tabernacula (Luc. XVI).« Bene atrium sacerdotum tribus ordinibus lapidum politorum, et uno ordine lignorum cedri aedificatum esse memoratur. Tres quippe ordines sunt lapides politorum, fides, spes, charitas. Et recte politorum, quia certa necessaria est dicendi solertia qua quisque quomodo credere, quid sperare sive diligere debeat dignoscat, unus autem ordo lignorum cedri ipsa est bona operatio, ac sine corruptione simulationis exhibita, sine cujus superadjectione, fides, spes, charitas, vera esse non valet. Dictum namque est saepius, quod ligna cedri propter odoris gratiam et imputribilem suae naturae potentiam, perseverantiam famamque pie designant [Col. 0436D] actionis. At hoc atrium usque universi conscendunt electi, qui fide, spe, dilectione atque opere Deo placere appetunt: hoc alta meritorum gratia transcendunt perfecti, cum in tanto virtutum culmine proficiunt, ut dicere suis auditoribus possint: »Imitatores nostri estote, sicut et nos Christi (I Cor. IV):« gloriantur et dicunt: »Nescitis quoniam angelos judicabimus, quanto magis saecularia? (I Cor. VI.)«

»Anno quarto fundata est domus Domini, in mense tertio, et in anno undecimo mense Bul, ipse est mensis octavus, perfecta est domus in omni opere suo, et in universis utensilibus, aedificavitque eam annis septem.« Patet allegoriae sensus, quare domus Domini aedificata sit annis septem, [Col. 0437A] quia nimirum sancta Ecclesia, toto hujus saeculi tempore, quod septem dierum circuitu peragitur, ex electis constituitur animabus? et in fine saeculi suum quoque crementum ad finem ipsa perducit: vel certe, septem annis aedificatur, ob significationem gratiae spiritalis, per quam Ecclesia solum ut sit Ecclesia percipit; septem quippe dona Spiritus sancti enumerat Isaias, sine quibus nemo vel fidelis effici, vel fidem servare, vel merito fidei, ad coronam potest pervenire justitiae. Quod autem in octavo anno et in octavo ejus mense, perfecta est domus in omni opere suo, et in universis utensilibus, ad futurum saeculum diemque judicii, pertinet: quando ad tantam jam perfectionem sancta Ecclesia perveniet, ut quod ei amplius addici possit inveniri non possit: [Col. 0437B] habebit enim tunc quod pius ille desiderator supplex a Domino quaerebat, dicens: »Domine, ostende nobis patrem et sufficit nobis (Joan. XIV).« Sed non contemnenda nascitur quaestio, quomodo dicatur domus Domini in mense octavo perfecta in omni opere suo, et in universis utensilibus, cum in sequentibus legatur mense septimo dedicationem esse ejus completam. Neque autem credibile est quod septem quidem annis templum aedificaverit Salomon, octavo mense octavi anni perfecerit, sed usque septimum annum novi mensis dedicationem perfecte distulerit. Unde potius verisimile videtur domum septem annis ac septem mensibus aedificatam, ita ut eodem mense septimo dedicationis sit celebrata solemnitas, ac die vicesimo tertio ipsius mensis (ut Verba dierum [Col. 0437C] narrant) populos Salomon ad tabernacula sua dimiserit. Sicque post unam septimanam adveniente mense octavo, perfecta inventa sit domus Domini, et operibus videlicet ejus in universis, et ipsa dedicatione prius completa. Nisi forte putandum est, praedicto templo aliquid adhuc utensilium in ministeria ejus additum fuisse: utque ad ingressum octavi mensis, accelerante rege, ut omnino mense septimo (qui erat totus solemnis) templum dedicaretur: atque ita verum reperiatur utrumque et templum videlicet octavo mense in opere suo atque utensilibus perfectum, et in ipso septimo mense dedicatum.



CAPUT VII.

[Col. 0437D] »Misit quoque rex Salomon et tulit Hiram de Tyra, filium mulieris viduae ex tribu Nephthali patre Tyrio, artificem aerarium, plenum sapientiae, et intelligentiae et doctrinae ad faciendum omne opus ex aere. Qui cum venisset ad regem Salomonem, fecit omne opus ejus.« Et hoc mysterii gratia factum est: artifex quippe Tyrius quem adjutorem Salomon sui assumpsit operis, electos de gentibus verbi ministros significat. Qui videlicet artifex pulchre dicitur quia filius erat mulieris viduae de Israel, in qua persona solet nonnunquam praesentis temporis Ecclesia figurari: pro qua vir suus, videlicet Christus, morte gustata resurrexit, atque in coelos ascendens, eam interim peregrinantem a [Col. 0438A] se, reliquit in terris. Non autem laborandum in explanando, quomodo hujus viduae filii sancti sunt praedicatores, cum omnes electi se filios fateantur Ecclesiae, cum etiam de eis praedicatoribus Novi Testamenti, specialiter ei promittatur, dicente Propheta: »Pro patribus tuis nati sunt tibi filii, constitues eos principes super omnem terram (Psal. XLIV).« »Fecit autem Hiram omne opus Salomonis.« Quia nimirum doctores sancti, dum ministerio verbi fideliter insistunt, opus utique Dei operantur. Quoniam illis loquendo foris viam veritatis aperiunt, quos intus illustrando ipse ad viam praeordinavit aeternam. »Ego, inquit, plantavi, Apollo rigavit, Deus autem incrementum dedit (I Cor. III).«---»Fecit hoc opus ex aere,« quia illis committere verbum quaerit [Col. 0438B] doctor strenuus, qui hoc pie suscipere ac perseveranter custodire desiderant, quique etiam aliis praedicando latius diffamare, quaeque ipsi didicerint recta satagunt. Aeris namque metallum valde esse durabile constat, atque omnimodo sonorum.

»Et finxit duas columnas aereas, decem et octo cubitorum altitudinis columnam utramque.« Hae sunt columnae de quibus Paulus ait: »Jacobus et Cephas, et Joannes, qui videbantur columnae esse, dextras dederunt mihi et Barnabae societatis: ut nos in gentes; illi autem in circumcisionem (Gal. II).« Quibus verbis quasi exponere videtur mysterium columnarum materialium, et quid videlicet figuraverunt, et quare duae sint factae, apostolos namque, et doctores cunctos spirituales significant, fortes nimirum [Col. 0438C] fide atque opere, et contemplatione ad superna erectos. Duae sunt autem, ut et gentes et circumcisionem praedicando in Ecclesiam introducant. Stabant in porticu ante fores templi, et ingressum illius suo decore ac pulchritudine, ex utraque parte mirabiliter ornabant. Ostium autem templi Dominus est, quia nemo venit ad Patrem nisi per ipsum (Joan. XIV). Et sicut alibi dicitur: »Ego sum ostium, per me si quis introierit, salvabitur (Joan. X).« Cui videlicet ostio columnae ab utroque latere coram positae circumstant, cum ministri sermonis, utrique populo introitum regni coelestis ostendunt, ut sive a luce scientiae legalis quisque, sive ex rigore gentilitatis ad fidem Evangelii venerit, habent paratos eos qui sibi iter salutis et verbo demonstrent et exemplo: [Col. 0438D] vel certe quia de eisdem columnis in libro Paralipomenon ita scriptum est: »Ipsas quoque columnas posuit in vestibulo templi, unam a dextris, et alteram a sinistris (II Par. III).« Ideo sunt duae factae columnae, atque ita dispositae, ut nobis et in prosperis, et in adversis, ingressum patriae coelestis ante oculos mentis habendum esse doceant. Notandum sane in hac sententia Paralipomenon quam posui, quod ea porticus templi, etiam vestibulum templi vocabatur, et quod in prophetis legimus, quia inter vestibulum templi et altare orabant sacerdotes, inter porticum et altare debere intelligi. Bene autem utraque columna octodecim cubitos altitudinis habere memoratur. Ter etenim seni decem et octo faciunt. [Col. 0439A] Tria vero ad fidem pertinent propter sanctam Trinitatem. Sex ad operationem quod in eo dierum numero mundus sit factus, luce clarius est. Et tria per sex multiplicantur, cum justus ex fide vivit, cognitionemque piae credulitatis in exsecutione bonae actionis accumulat. Columnaque ante fores templi decem et octo cubitis alta est: cum praedicator quisque egregius palam cunctis insinuat, non nisi per fidem et opera justitiae, nos ad superna gaudia vitae posse pervenire. »Et linea cubitorum duodecim ambiebat columnam utramque.« Linea duodecim cubitorum norma est apostolicae institutionis: quae nimirum linea ambit columnam utramque, cum quisque doctor, sive Judaeis seu gentilibus praedicare missus, ea tantum facere curat ac docere, quae per apostolos [Col. 0439B] accepit ac didicit Ecclesia. Nam si quis aliter vivere, sive praedicare voluerit, et vel apostolica decreta spernere, vel pro suo libito nova quaelibet statuere maluerit, non est talis columna templo Dei apta: quia dum apostolica statuta sequi contemnit, quasi vel exilitate inertiae suae, vel elationis vitio, de grossitudine duodecim cubitorum lineae non convenit.

»Duo quoque capitella fecit, qua ponerentur super capita columnarum fusilia aere, quinque cubitorum altitudinis capitellum unum, et quinque cubitorum altitudinis capitellum alterum.« Capita etenim columnarum, hoc est superna pars eorum, praecordia sunt fidelium doctorum, quorum Deo devotis cogitationibus sicut capite membra, ita ipsorum omnia [Col. 0439C] et opera diriguntur et verba. Duo autem capitella quae his capitibus erant superposita duo sunt testamenta quarum meditationi atque observantiae doctores sancti toto et animo subduntur et corpore. Unde bene utrumque capitellum quinque cubitos habebat altitudinis, quia nimirum quinque libris scriptura Mosaicae legis comprehensa est, et quinque etiam saeculi aetates, tota veteris instrumenti series complexa est. Novum vero Testamentum non alia nobis praedicat, quam quae Moyses praedicanda per hoc esse praedixerat et prophetae.

»Et quasi in modum retis et catenarum sibi invicem miro opere contextarum. Utrumque capitellum columnarum fusile erat.« Quod in libro Paralipomenon ita scriptum est: »Necnon et quasi catenulas [Col. 0439D] in oraculo, et superposuit eas capitibus columnarum (II Par. III).« Species namque catenarum et similitudo retis in capitellis, varietas est virtutum spiritualium in sanctis: de qua Domino cantatur in Psalmis: »Astitit regina a dextris tuis, in vestitu deaurato, circumamicta varietate (Psal. XLIV):« hoc est, in vestitu fulgidae dilectionis, circumamicta varietate diversorum charismatum. Vel certe multiplex contextio catenarum, et retis expansio, multifarias electorum personas insinuat: quae cum verbis sanctorum praedicatorum fideliter auscultando atque obediendo adhaerent, quasi columnarum capitibus superpositae retis et catenulae, miraculum suae connexionis cunctis aspectantibus praebent. [Col. 0440A] »Septena versuum retiacula in capitello uno, et septena retiacula in capitello altero.« Septenario namque numero Spiritus sancti solet gratia designari, Joanne attestante in Apocalypsi (Apoc. V), qui cum vidisse se diceret agnum habentem cornua septem et oculos septem, mox exponendo subjunxit, qui sunt septem spiritus Dei missi in universam terram. Quod propheta Isaias apertius explicat, cum de nascituro in carne Domino loquens: »Et requiescet (inquit) super eum spiritus Domini, spiritus sapientiae et intellectus, spiritus consilii et fortitudinis, spiritus scientiae et pietatis, et replebit eum spiritus timoris Domini (Isa. XI).« Septena ergo versuum retiacula erant in capitello utroque, quia patres utriusque testamenti cognitionem per gratiam [Col. 0440B] unius ejusdemque spiritus septiformis utique electi acceperunt.

»Et perfecit columnas et duos ordines per circuitum retiaculorum singulorum, ut tegerent capitella.« Duo quidem ordines erant retiaculorum in gyro capitelli, sed uterque ordo septemplici versuum numero currebat, donec circumacto capitello, rursum in seipsum quasi circulo facto rediret. Nec figura sacramenti in abscondito est, quare duo ordines sunt retiaculorum, cum constet geminae discretionis esse virtutem dilectionis: quod videlicet Domini ex toto corde, tota anima, tota virtute, et proximum tanquam nosmetipsos amare praecipimur. Sed uterque ordo ille septem habet versuum retiacula, quia nec Deus absque gratia Spiritus sancti [Col. 0440C] potest amari, nec proximus. Facta sunt autem retiacula haec ut tegerent capitella, hoc est, undique in gyro circumdarent: quia omnis Scripturae sanctae pagina, cum recte intelligitur, gratiam per omnia charitatis sonat ac pacis. Capitella etenim volumina divinorum eloquiorum, retiacula sunt vincula mutuae dilectionis: et retiaculis teguntur capitella, cum sacra eloquia (ut ita dixerim) donocharitatis undique probantur esse vestita: nam et in eis quae in Scripturis non intelligimus charitas latet, et in eis quae intelligimus charitas late patet. Bene autem de eisdem retiaculis sive capitellis adjungitur, »quae erant super summitatem malo granatorum.« Malogranata namque, quorum natura est, uno foris cortice, multa interius grana circumdare, apte in figura [Col. 0440D] sanctae ponuntur Ecclesiae: quae catholico unius fidei munimine innumera electorum agmina solet includere. Potest autem et uniuscujusque justi vitam moresque designare, qui velut plurima uno cortice circumplectens, multa cogitationum virtutumque spiritualium insignia (ne forte defluant) firma fidei et humilitatis curat vallare custodia et apto prorsus ministerio. Capita columnarum malogranati erant in gyro circumdata, quia doctores sanctos necesse est, priorum vitam fidelium ad memoriam revocare, eorumque semper exemplis, actus suos ac sermones omni ex parte communiri, ne si aliter forte quam illorum habet regula vixerint aut docuerint, errent. Cum vero dictum sit de retiaculis ut tegerent capitella, [Col. 0441A] quae erant super summitatem malogranatorum, videtur juxta ordinem operis ipsius, quia malogranata fuerint facta in circuitu capitellorum a parte inferiori, atque ex eisdem malogranatis orirentur retiacula, quibus capitella ex parte aliqua tegerentur. Patetque figura mysterii, qua retiacula super summitatem fuerint malogranatorum annexa, quae ad unam pene significationem, sive personarum seu virtutum pertinent spiritualium. Scimus enim virtutes de virtutibus nasci, et sanctos ambulare de virtute in virtutem, donec videatur Deus deorum in Sion: qua virtute nulla potest major dici; unde et Apostolus: »Scientes, inquit, quia tribulatio patientiam operatur, patientia autem probationem, probatio vero spem (Rom. V).«

[Col. 0441B] »Capitella autem quae erant super capita columnarum, quasi opere lilii fabricata erant in porticu quatuor cubitorum.« Quid enim per lilia, nisi supernae claritatis patriae, atque immortalitatis, floribus redolens, paradisi designatur amoenitas? Quid per quatuor, nisi Evangelicus sermo, qui introitum nobis aeternae illius beatitudinis promittit, et iter quo ad hanc perveniatur ostendit? Cum ergo sancti doctores promissa nobis limina regni coelestis, in quatuor Evangelii libris ostendunt, quasi capita columnarum opus in se lilii quatuor cubitorum exhibent. Ubi notandum juxta litteram, quia cum opus lilii in capitellis quatuor cubitorum esse memoratur, neque additur latitudinis aut altitudinis, lectoris utique judicio, utrum in altitudine an in latitudine [Col. 0441C] intelligi debeat, relictum est. Constat autem absque ulla prorsus dubietate, quia columna quae duodecim cubitorum restis ambiebat, quatuor cubitos habebat grossitudinis. Omnis circulus quantum habet spatii in diametro, tantum habet ter in gyro. Denique mare aeneum, quia diametrum habebat decem cubitorum ut in sequentibus legitur, consequenter habebat triginta cubitos in gyro. Verum quia dicitur opus lilii quatuor fuisse cubitorum, sive latitudinem, seu designet altitudinem, nihilominus ratio figurae perspicua est. Quia nonnisi per Evangelium exoptatissima illa mundo vox insonat. »Poenitentiam agite, appropinquabit enim regnum coelorum (Matth. III).« Quod vero sequitur:

»Et rursum alia capitella in summitate columnarum [Col. 0441D] desuper juxta mensuram columnae,« id est tantae fuerunt amplitudinis, quantae erat et columna, cujus tamen altitudo, quanta fuerit minime narratur. Haec autem capitella, qualiacunque et quantacunque fuerint (non enim mensuram earum aperte Scriptura designat) in ore liliorum videntur esse apposita. De quorum factura, si quid mysticum inquirere delectat, illam regni perennis sublimitatem potest non incongrue designare, quam nec oculus vidit, nec auris audivit, nec in cor hominis ascendit, quae praeparavit Deus diligentibus se (I Cor. II). Quae nimirum, quia eadem supernorum societas civium utriusque populi fidelibus tribuitur, recte subjungitur. »Malogranatorum autem ducenti ordines [Col. 0442A] erant, in circuitu capitelli secundi.« Diximus enim malogranata, vel totius sanctae Ecclesiae, vel singulorum quorumque fidelium typum tenere. Centenarius vero numerus, qui ad dexteram manum primus pervenit, nonnunquam in aeternae beatitudinis figura poni consuevit. Duplicatur autem hic numerus malogranatorum in circuitu capitelli secundi, ut insinuetur mystice, quod utriusque testamenti populus adunandus in Christo, atque ad aeternae vitae sit introducendus coronam.

»Et statuit duas columnas in porticu templi. Cumque statuisset columnam dexteram, vocavit eam nomine Joachim,« quae interpretatur firmitas. »Similiter erexit columnam secundam et vocavit nomen ejus Booz,« hoc est in robore. [Col. 0442B] Dextra columna, ut supra diximus, illorum exprimit figuram doctorum, qui primitivam in Hierosolyma instituerunt Ecclesiam. Secunda eorum qui ad praedicandum gentibus destinati sunt. Vel certe dextra columna eos significat, qui venturum in carne Dominum prophetando praedixerant. Secunda illos qui hunc jam venisse, et mundum suo sanguine redemisse testantur. Et apte simili vocabulo ambae censebantur columnae, cum una, firmitas: altera in robore, dicta est: ut una fidei et operis fortitudo cunctis inesse doctoribus monstraretur, nostrique temporis inertia notaretur: ubi se nonnulli doctores, sacerdotes, et columnas domus Dei videri atque appellari volunt: cum nihil in se prorsus firmae fidei et ad contemnendas saeculi pompas, ac desideranda [Col. 0442C] bona invisibilia, nihil habeant roboris, ad corrigendos, nihil industriae, saltem ad intelligendos, eorum quibus praelati sunt, errores.

»Fecit quoque mare fusile decem cubitorum, a labio usque ad labium rotundum in circuitu.« Mare hoc fusile in figuram lavacri salutaris quo in remissionem peccatorum emundamur factum est. Namque sacerdotes in ea lavabantur, ut Verba dierum aperte testantur. Sacerdotes autem constat omnes electos typice in Scripturis vocari, eo quod sint membra summi sacerdotis Domini nostri Jesu Christi. Et recte huic vasi Scriptura mare nomen indidit, in memoriam videlicet maris Rubri, in quo prius per exstinctionem Aegyptiorum, et populi Dei liberationem baptismi forma praecessit. Exponente [Col. 0442D] Apostolo ac dicente: »Quoniam Patres nostri omnes sub nube fuerunt et omnes mare transierunt, et omnes in Mose baptizati sunt in nube et in mari (I Cor. X).« Sacramentum autem baptismi et vitae nobis munditiem quaerit in hoc saeculo, et vitae nobis aeternae gloriam promittit in futuro: quod utrumque in mari hoc aeneo una sententia designatur, cum esse decem cubitorum a labio usque ad labium perhibetur. Decem namque praeceptis in lege Dominus omnia quae facere debeamus expressit. Denario autem mercedem benefactorum signavit, cum hunc in vinea laborantibus dandum esse praedixit. Erat ergo »mare decem cubitorum a labio usque ad labium,« quia a primo baptizato in nomine Jesu Christi, usque [Col. 0443A] ad ultimum, qui in fine saeculi crediturus et baptizandus est, omnis fidelium chorus, unam eamdemque viam veritatis ingredi, et communem debet a Domino coronam sperare justitiae. »Rotundum erat in circuitu,« ut orbis universus in gyro, lavacro vitae a sorde peccatorum designaretur esse mundandus. De quo bene subditur, »quinque cubitorum altitudo ejus,« quia nimirum quidquid visu, quidquid auditu, quidquid olfactu, quidquid gustu, quidquid tactu, delinquimus, totum hoc nobis gratia Dei per ablutionem vivifici fontis, relaxat. Sed non sufficit praeteritorum remissio peccatorum si non quisque deinceps bonis studuerit insistere operibus: alioquin diabolus qui exierat de homine, si hunc a bonis viderit vacare, multiplicius redit: facitque »novissima [Col. 0443B] hominis illius pejora prioribus (Matth. XII).« Unde apte subditur, »et resticula triginta cubitorum cingebat illud per circuitum.« Per resticulam namque disciplinam praeceptorum coelestium, qua a nostris voluptatibus relegamur, potest apte signari: Scriptura dicente, quia »funiculus triplex difficile rumpitur;« quia nimirum observatio mandatorum Dei, quae in cordibus electorum fide et spe et dilectione supernae retributionis firma est, nullo temporalium rerum potest obstaculo dissolvi.

»Et sculptura subter labium circuibat illud, decem cubitis ambiens mare. Duo ordines sculpturarum histriatarum erant fusiles.« Cum praedictum sit supra, quod resticula triginta cubitorum mare circuierit, et nunc additur quod sculptura [Col. 0443C] hoc subter labium posita, decem cubitis ambierit, patet ex utraque relatione, quia vas erat in modum phialae, repandum ac diffusum, quo triginta cubitis circuitus, quos habebat in labio, usque ad decem cubitos coarctatus sit. Sculptura autem histriata est, quae historias rerum aliquas imitatur. Unde recte per sculpturas histriatas, quibus mare circumdabatur, exempla sunt priorum temporum designata, quae necesse est nos solerter intueri: ut videamus quibus operibus sancti Deo placuerunt ab initio: qua obstinatione in sceleribus perdurarunt, quanta infelicitate ob scelera perierunt reprobi.

»Et stabat super duodecim boves. E quibus tres respiciebant ad aquilonem, et tres ad occidentem, et tres ad meridiem, et tres ad orientem.« Duodecim [Col. 0443D] ergo boves duodecim sunt apostoli, et omnes qui vice eorum regendam in Christo susceperunt Ecclesiam sanctam. Qui nimirum boves mare sibi super impositum portant, cum apostoli apostolorumque successores injunctum sibi evangelizandi officium, prompta implere devotione satagunt. Tres ad aquilonem, et tres ad occidentem, et tres ad meridiem, et tres ad orientem respiciunt, cum universis quadrati orbis partibus fidem praedicant sanctae Trinitatis. »Quorum posteriora universa intrinsecus latitabant.« Quia qua mercede sancti praedicatores in perpetuum donentur, in interni arbitri examine dispositum est, sed nobis qui adhuc foris sumus manet omnimodo occultum: quibus tamen hoc esse [Col. 0444A] occultum nullatenus potest, quia qui lavacrum baptismi ad salutem accipit, et veram fidem, spem, et charitatem debet habere, nec sine his tribus virtutibus quisque aliquid jam operari, neque intrare ad vitam valet: unde recte subjungitur:

»Grossitudo autem luteris trium unciarum erat.« Grossitudo enim luteris, id est maris, firmitas est virtutis in baptismo. Et trium unciarum est haec grossitudo, dum robore fidei, spei et dilectionis, perceptio baptismi communitur. Neque aliter proficuum esse accipientibus ostenditur, nisi harum firma certitudo virtutum, mentem accipientium simul et opera confirmet: »Labiumque ejus quasi labium calicis, et folium repandi lilii.« Per labium quippe calicis, gustum Dominicae passionis: per [Col. 0444B] folium repandi lilii, patefacta claritas resurrectionis ipsius, exprimitur. »Duo millia batos capiebat.« Millenarius namque numerus, pro significatione perfectionis solet poni in Scripturis. Quia nimirum denarius numerus in quadratum ductus solidum facit. Decem quippe decies ducta centum faciunt. Quae videlicet figura jam quadrata, sed adhuc plena non est. Verum ut in altitudine surgat, et solida efficiatur, multiplica centum per decem, et fiunt mille. Quo profecto numero stabilis et insuperabilis, et velut conquadrata justorum conscientia designatur. Quocunque enim verteris quadratum stabit. Sic et animus nullo tentationum occursu novit a statu suae rectitudinis inclinari. Batus autem Hebraeorum mensura est, quam ipsi bat nominant, habet modios [Col. 0444C] quatuor et ephi, quod illi epha nominant. Sed ad Ephi mensuram pertinet variarum frugum, tritici hordei, leguminum. Batus vero est in speciebus liquidis, vino, oleo, aqua. Itaque batus, quia certae normae mensura est, opera designat aequitatis et justitiae quibus hi qui in remissionem peccatorum baptizantur, necesse habent institui. Batos quippe mille capiebat mare, cum aqua baptismatis plebem Judaeorum abluens, ad regnum coeleste transmisit. Recipiebat et alios mille, cum etiam turbas nationum eodem fonte renatas, et operibus justitiae confirmatas, ejusdem regni perennis fecit esse participes.

»Et fecit bases decem aereas, quatuor cubitorum longitudinis bases singulas, et quatuor cubitorum [Col. 0444D] latitudinis, et trium cubitorum altitudinis, et ipsum opus basium interrasile,« et reliqua. Multifarie et multis modis, una eademque nostrae salutis sacramenta praefigurantur. Namque iidem apostoli virique apostolici, qui per boves mare portantes designati sunt, designantur etiam per bases quae portandis erant luteribus praeparatae, quomodo ipsi luteres ejusdem lavacri spiritalis, cujus et mare typum gerebant. Siquidem et Verba dierum narrant, omnia in eis quae in holocaustum oblaturi erant lavabant: holocaustum autem Domini generaliter omnis electorum multitudo potest intelligi, quae juxta vocem praecursoris baptizata est ab ipso in Spiritu sancto et igni. Sicut ergo sacerdotes qui in [Col. 0445A] mari lavabant, formam exprimunt eorum qui per baptisma efficiuntur summi consortes sacerdotii quod est in Domino Jesu Christo, ita etiam holocausta eorumdem figuram aptissime praetendunt, cum post ablutionem baptismi, gratia sancti Spiritus implentur. Lavatur namque in lutere hostia, cum quis fidelium aqua baptismi perfunditur. Offertur vero in holocaustum, cum impositione manus episcopi donum Spiritus sancti accipiunt. Quod vero ad portandos luteres decem sunt bases factae, poterat mystice interpretari, quia ministri lavacri vitalis ad aeternae gaudia beatitudinis (quae denario solent numero figurari) eos quos imbuunt, vocent. Verum quia de eisdem luteribus distincte insequentibus scriptum est, quod videlicet quinque ex his [Col. 0445B] positi sint ad dexteram partem templi, et quinque ad sinistram, magis in eis quinarii numeri sunt intuenda mysteria. In utraque etenim parte templi sunt bases luterum, ut utrique Dei populo sacri fontis gratiam designarent esse pandendam. Et quinque sunt in utraque parte: ut (sicut in expositione maris, quod quinque cubitis altum est, jam diximus) demonstraretur typice, universa fidelibus quae per quinque sensus corporis deliquerant, per lavacrum baptismatis esse remittenda. Sicut ergo in uno mari duodecim bobus super posito unitas exprimitur baptismatis, quae per apostolos toto erat orbi praedicanda, ita etiam per duos ordines luterum mystice ostenditur, quia gentilitas cum Judaea in unum fidei consortium per baptismatis erat undam [Col. 0445C] colligenda. Quod autem quatuor cubitorum longitudinis, et quatuor cubitorum latitudinis, et trium cubitorum altitudinis bases singulae fuere, facile intellectu est. Longitudo etenim ad patientiam longanimitatis; latitudo ad dilationem dilectionis, altitudo pertinet ad spem supernae retributionis. Quatuor autem sunt principales virtutes, quibus caetera virtutum structura imminet. Prudentia scilicet, fortitudo, temperantia, justitia. Et ideo quaternorum erat cubitorum longitudo et latitudo basium, quia sancti praedicatores sive adversa mundi et longitudinem exitus ac laborum praesentium foris tollerent: seu cor in dilectione sui Conditoris, suorumque proximorum interna exsultatione dilatent, semper operam dare virtutibus curant: prudenter [Col. 0445D] videlicet inter bona et mala discernentes, fortiter adversa sustinentes, cor ab appetitu voluptatum temperantes, justitiam in operatione tenentes. Trium vero cubitorum fit altitudo basium, cum per exercitium virtutum, quas compatientia malorum et dilectione bonorum exercent, continua intentione ad visionem sanctae Trinitatis pervenire satagunt.

»Et ipsum opus basium interrasile erat. Et sculpturae inter juncturas.« Juncturas dicere videtur eas, quae ipsae luterum tabulae sibimet invicem connexae sunt: ut scilicet quatuor sive quinque tabulis una fieret basis. Quales autem sculpturas bases inter has juncturas, id est in ipsis suis lateribus ante [Col. 0446A] et retro, dextra et sinistra et supra quoque haberent, subdendo aperitur cum dicitur:

»Et inter coronulas et plectas, leones et boves, et cherubim et in juncturis similiter desuper.« Non ergo plana erat ulla ex parte superficies basium, sed undique versum mysticis sculpta figuris, quia sanctorum mentes, imo universa eorum conversatio, virtutum in omnibus gratiam praetendit, neque aliquam illos hora inanis et vacua praeteriit, in qua piis vacare operibus, vel sermonibus vel certe cogitationibus desistant. Cornulas quippe in se sculptas habent, cum inter desideria vitae coelestis quae sursum est, nunquam fraternae societatis quae juxta est, vincula dissolvunt. Habent inter coronulas et plectas leones, cum ita ad speranda coelestia mentem [Col. 0446B] erigunt, ita ad diligendos proximos dilatant, ut in peccantes quosque qui sibi commissi sunt fervorem asperae invectionis exercere non tardent. Habent cum leonibus boves, quando ipsam invectionem corripiendi, cum spiritum mansuetudinis exhibent, quando in fervore arguendi nunquam fissam habere ungulam discretae actionis ac loquelae, nunquam verba divinae lectionis velut ruminando in ore volvere cessant. »Et subter leones et boves quasi lora ex aere dependent,« quando sancti doctores et in severitate districtionis, qua peccantes judicant, et in mansuetudine lenitatis, qua poenitentibus remittunt, judicium sui timent auctoris, ne forte injuste ligando aut solvendo quempiam jam juste ligari ipsi habeant, et ejus judicium qui errare nequit [Col. 0446C] mereantur.

»Et quatuor rotae per bases singulas et axes aerei, et per quatuor partes quasi humeruli subter luterem fusiles, contra se invicem respectantes.« Quatuor rotae quatuor sunt Evangeliorum libri, qui aptissime rotis comparantur: quia sicut volubilitas rotae citissimo cursu quocunque ducitur, currit, ita sermo evangelicus, jubente Domino, per apostolos universas in brevi mundi plagas implevit. Sicut tota super impositum sibi currum terra sublevat, et sublevatum quo auriga dirigit portat: ita evangelica praedicatio mentes electorum a terrenis cupiditatibus in coelestia desideria suspendit, ac suspensas ad profectum bonae actionis sive ad ministerium praedicationis quocunque adjuvans gratia spiritus [Col. 0446D] voluerit, ducit: Namque in sequentibus dicit: »Quia tales erant rotae quales solent in curru fieri.« Legimus autem de sanctis: »Currus Dei decem millibus multiplex millia laetantium (Psal. LXVII).« Si ergo bases luterum sancti sunt doctores, qui lavacrum vitae nobis ministrant, et rotae quaternae basium, quatuor sunt libri Evangeliorum: quid axes rotarum qui bases gestant, nisi ipsa eorumdem sunt corda doctorum, quae dum in praeceptis evangelicis sedulo intendentia, eos ab infimorum appetitu dissolvunt, velut immissi rotis axes, altius basim a terra sublevant. Porro humeruli qui rotis antepositi ne ab axibus delabi possent obsistebant, praeconia sunt prophetarum, quibus evangelica et [Col. 0447A] apostolica Scriptura, ne cui legentium in dubium forte veniat, confirmatur. Bene autem dicitur, quod humeruli qui per quatuor partes subter luterem erant positi, contra se invicem fuerunt respectantes, quia nimirum omnis Scripturae prophetia sibimet invicem consentanea est: ut pote uno Dei spiritu condita. Quatuor fuere per bases singulas humeruli videlicet juxta numerum rotarum. Non quia quatuor sunt tantum libri prophetici; sed quia in omnibus quae locuti sunt prophetae et Moyses, dictis quatuor Evangelistarum testimonium praebuere: ut ex consensu utriusque Testamenti, una fides et dilectio Christi nostra omnium corda firmaret.

»Os quoque luteris intrinsecus erat in capitis summitate, et quod forinsecus apparebat, unius [Col. 0447B] cubiti erat totum rotundum, pariterque habebat unum cubitum et dimidium.« Os quoque luteris unius erat cubiti, propter unitatem confessionis et fidei quia omnes in confessione Patris et Filii et Spiritus sancti baptizamur, dicente Apostolo: »Unus Dominus, una fides, unum baptisma, unus Deus et pater omnium (Ephes. IV).« Et ipsum os in capitis erat summitate, ut ad coelestia nobis regna, per baptisma iter esse patefactum doceret. Ipse vero luter in amplitudine cubitum habet unum et dimidium: per operis nimirum perfectionem et initium contemplationis. Integer enim cubitus in lutere perfectionem bonae designat actionis, quam absque ulla dubietate habebat ille, de quo tentatori Dominus aiebat: »Nunquid considerasti servum meum Job, [Col. 0447C] quod non sit ei similis super terram? homo simplex et rectus, ac timens Deum, et recedens a malo?« (Job. I.) Est vero alter cubitus divinae visionis, qui ex parte nonnulla etiam in hac adhuc vita retentis fidelibus donari consuevit: ut idem Job devicto adversario cum Domino loquens, ait: »Auditu auris audivi te, nunc autem oculus meus videt te (Job. XIV).« Scriptum namque est in sequentibus:

»Una rota habebat altitudinis unum cubitum et semis.« Et paulo post:

»In summitate autem basis, erat quaedam rotunditas unius et dimidii cubiti, ita fabrefacta, ut luter desuper posset imponi.« Luterum quippe mensura unius erat cubiti et dimidii, quia nimirum [Col. 0447D] ea fide in fonte vitae lavamur, ut per opera justitiae ad vitam intrare valeamus: quamvis sine peccato dum hic vivimus esse nequeamus. Ipsam vero vitae coelestis dulcedinem gustare ex parte, ac diligere in hac interim vita, perfecte autem videre nulla ratione valemus. Rota quoque uno ac dimidio cubito mensuratur quia Scriptura lectionis evangelicae, qualiter hi qui perfecti esse velint, vivere debeant ostendit, spemque nobis aeternae retributionis in praesenti demonstrat, ipsam vero retributionis illius qualitatem in futuro nobis pandendam, simul et donandam esse promittit. Bases etiam ipsae unum habebant cubitum ac semissem amplitudinis in summitate sui, ubi luteres reciperent: quia ipsi doctores [Col. 0448A] summi ac ministri salutaris opere quidem perfecti in hac vita fulserunt, sed luce contemplationis ex parte sunt fruiti. Unde et aiunt: »Ex parte enim cognoscimus, et ex parte prophetamus. Cum autem venerit quod perfectum est, evacuabitur quod ex parte est (I Cor. XIII).«

»In hunc modum fecit decem bases, fusura una, et mensura sculpturaque consimili. Fecit quoque decem luteres aeneos.« Quare decem sint bases factae, totidem eis superpositi luteres, supra jam dictum est. Quod vero una erat fusura mensuraque et sculptura consimilis omnium basium sive luterum, non in ea significatione factum est, quod aequalia possint esse omnium merita doctorum, sed in ea potius, quod una fides Evangelii quo [Col. 0448B] instituuntur, unum esse sacramentum baptismi quo abluuntur, unus idemque spiritus quo omnes consecrantur electi: tametsi donationes habent diversas in ipso Spiritu, qui dividit singulis prout vult (I Cor. XII). »Quadraginta batos capiebat luter unus.« Quadragenarius numerus solet magnae perfectionis typum tenere, quia nimirum quaterdeni faciunt quadraginta: decem autem sunt praecepta, quibus omnis nostra operatio in lege divina praefixa est. Quatuor vero Evangeliorum libri, in quibus per dispensationem Dominicae incarnationis coelestis patriae nobis est patefactus introitus. Et quia omnes qui ad mysterium baptismatis pertinent, cum fide et sacramentis Evangelii fructum debent rectae operationis ostendere, apte luteres singuli in quibus [Col. 0448C] holocausta lavabantur, quadraginta batos capiebant. Quod vero sequitur: »Eratque quatuor cubitorum,« sive in altitudine, sive in latitudine, quid significet intellectus mysterii, in promptu est: Luter enim unus quatuor erat cubitorum, vel propter sancti Evangelii libros, in quibus forma nobis baptismi praefixa est, vel propter quatuor cardinales virtutes, quibus quisque fidelis, si non frustra fidelis est, debet institui, vel certe propter quatuor mundi plagas, quibus lavacrum salutis ministratur, dicente Psalmographo, »Quos redemit de regionibus congregavit eos, a solis ortu et occasu, ab aquilone et mari (Ps. CVI).« Quod vero supra dixit: pariterque habebat unum cubitum, et neque ubi altitudinem, an amplitudinem significaret adjecit, videtur quia fundum [Col. 0448D] ipsius luteris unius esse amplitudinis voluerit intelligi, quae autem est mensura (nisi fallor) basis in qua positus erat quisque luter facillime conjicitur, quae ita describitur: »In summitate autem basis erat quaedam rotunditas unius et dimidii cubiti, ita fabrefacta ut luter desuper posset imponi, habens caelaturas suas variasque sculpturas ex semetipsa. Sculpsit quoque in tabulatis illis, quae erant ex aere et aere, et in angulis cherubim et leones et palmas, quasi in similitudinem stantis hominis, ut non caelata, sed apposita per circuitum viderentur. In hunc modum fecit decem bases fusura una, et mensura sculpturaque consimili. Fecit quoque decem luteres aeneos. Quadraginta batos capiebat luter unus, eratque [Col. 0449A] quatuor cubitorum,« et reliqua. Latitudo ergo fundi in luteribus unius erat cubiti et dimidii, ipsa vero capacitas luterum quatuor habebat cubitos. Sed utrum in altitudine, an in amplitudine, an in utroque dicat, quis noverit?

»Et constituit decem bases, quinque ad dexteram partem templi, et quinque ad sinistram.« Dexteram partem templi et sinistram, non istos in ipso templo, sed ante templum dicitur: ad orientalem plagam videlicet, in atrio introire, quod sacerdotum proprie vocabatur. Ut autem posuit ad dexteram partem templi, propter Judaeos qui sole justitiae per doctrinam legis antiquitus uti solebant. Et quinque ad sinistram, propter nos qui caeco diutius corde servituti adhaerebamus ejus qui ait: Ponam sedem [Col. 0449B] meam ad aquilonem, quod est aperte dicere, illis in cordibus requiescere desidero, quae a luce veritatis et flamma divinae charitatis aliena esse considero. »Mare autem posuit ad dexteram partem templi contra orientem ad meridiem.« Et hoc in eodem atrio positum est ad orientem. Quod autem ad dexteram partem templi, hoc est quod repetit dicens, »ad meridiem.« Ingredientibus enim atrium ab oriente, primo divertendum erat ad meridiem, ubi mare in ipso angulo stabat ad lavandum sacerdotibus paratum. Deinde progredientibus intro occurrebant luteres ad lavandas hostias ab utraque parte positi. Intra hos basis erat aenea, quinque cubitorum altitudinis, et quinque cubitorum latitudinis, et trium cubitorum altitudinis, in qua stabat Salomon, [Col. 0449C] et dedicabat templum. Deinde ultra progredientibus, occurrebat altare holocausti contra medium atrii: deinde porticus templi, sive vestibulum, in quo erant columnae aereae circa ostium templi. Quod ergo mare posuit ad dexteram partem templi, significat nos per lavacrum baptismi ad regnum coeleste (quod jure vocabulo dextrae figuratur) debere pervenire. »Qui enim crediderit et baptizatus fuerit, salvus erit (Marc. XVI).« Namque ubi dextra simul et sinistra in bono accipiuntur, vel Judaeam et gentilitatem (ut in expositione basium supra diximus) vel praesentem Ecclesiae vitam et futuram, vel laeta et tristia, vel aliqua designat hujusmodi. Ubi vero absolute in bono ponitur dextera, aeterna saepius gaudia demonstrat. Quod [Col. 0449D] vero contra orientem posuit mare, ad eamdem prope significationem respicit, quod videlicet per lavacrum sacri fontis, splendor nobis internae claritatis aperitur: Quod ad meridianum latus atrii, significat fideles per acceptionem sancti Spiritus, ad flagrantiam solere verae charitatis accendi. Fervor etenim meridiani solis consuevit in Scripturis, et ardorem dilectionis, et illustrationem significare sancti Spiritus, per quem eadem dilectio diffundetur in cordibus electorum.

»Omnia vasa quae fecit Hiram regi Salomoni in domo Domini de aurichalco erant. In regione Jordanis fudit ea rex in argillosa terra.« Apte in regione Jordanis fusa sunt vasa domus Domini, in [Col. 0450A] quo videlicet flumine, Dominus noster baptizari dignatus est, ejusque tinctus undis aquarum nobis elementum in ablutione peccatorum, convertit. Et quia omne fidelium baptisma, quo Domino consecrantur, n exemplum celebratur baptismatis illius quo ipse quas sanctificat, recte in regione Jordanis vasa sunt Domini facta, neque enim aliter vasa electionis et misericordiae fieri possumus, nisi et in baptismo ejus quod illo in flumine subiit respicientes, et ipsi vitali flumine satagimus ablui. Notandum autem quod non tantum in regione Jordanis, sed in campestri regione illius facta dicuntur eadem vasa, significans multiplicationem fidelium, quae non solum in Judaea, sed et in omnium nationum erat latitudine futura, expleta prophetia qua dicitur, »Gaudebunt [Col. 0450B] campi et omnia quae in eis sunt (Psal. XCV).« Argillosa autem terra, de qua factae sunt formae ad fundenda vasa Domini, quid melius quam Scriptura sacra (de qua regulam bene vivendi accipimus) valet intelligi? quasi enim argilla ignibus durata formam vasis Domini, quanta et qualia fieri debeant exhibet, cum nobis Scriptura sacra regulam justitiae quam sequamur ostendit, sanctorumque nobis exempla qui igne tribulationum invincibiles perseverarunt, in omnibus sequenda praemonstrat. Sed vasa in domo Domini electa ac pretiosa esse conspicimus, aesque igne liquefactum quod argillae formas ingredimur, qua vas possit aptum ministeriis coelestibus effici, cum ipsi salubriter humiliati, et flamma sive divinae claritatis, sive etiam humanae adversitatis [Col. 0450C] emolliti, viam patrum bene operando intramus, ut ad praemia patrum bene vivendo perveniamus.

»Fecitque Salomon omnia vasa in Domo Domini: Altare aureum et mensam super quam ponerentur panes propositionis auream.« Altare aureum corda significat perfectorum justorum, internae charitatis et castitatis luce corusca, quorum sublimitati significandae etiam locus convenit ejusdem altaris. Stabat enim ante ostium Sancti sanctorum, ut in factura tabernaculi manifeste legimus. In quo videlicet altari non hostiarum sanguis neque libamina, sed thymiamata tantum incendebantur, quorum fumus ad superiora ascendens, operiebat arcam, atque oraculum odore suavitatis implebat. In quo figura exprimebatur sanctorum, qui dum neglectis temporalium [Col. 0450D] rerum cupiditatibus, tota intentione coelestia quaerunt: in vicino oraculi sunt positi, nec longe sunt remoti a velo, quo templum et Sancta sanctorum dirimuntur, qui corpore terram incolunt, caeterum secundum interiorem hominem totam habent conversationem in coelis. Ascenditque ab hujusmodi altari fumus incensorum intra Sancta sanctorum ubi arca est recondita, cum orationes sanctorum flamma charitatis excitatae, ad coelum usque perveniunt: ubi Christus est in dextera Dei sedens. Non enim in hoc altari sanguis hostiarum, sed thymiama tantum incenditur, quia tales viri non habent opera carnis et sanguinis, quae in ara sui cordis immolantes Domino mactent. sed solummodo lacrymarum et [Col. 0451A] orationis ei vota, pro desiderio regni coelestis offerunt. »Fecit quoque altare aeneum viginti cubitorum longitudinis, et viginti cubitorum latitudinis, et decem cubitorum altitudinis.« Et quidem altare thymiamatis Moses fecit in eremo, habens cubitum longitudinis, et alterum latitudinis, et duos cubitos in altitudine. Quantae autem magnitudinis hoc superius dictum altare Salomon fecerit Scriptura praedicit, sed tamen quod altare aureum fecerit, dicit. Constat autem quia tantum facere non potuit, quantum fecit holocausti, quia si viginti cubitorum in longitudine et latitudine factum esset, totam templi latitudinem impleret. Quanto igitur exterius erat positum altare holocausti quam incensi, quantumque genere oblationis, ac vilitate metalli ignobilius [Col. 0451B] fuit, tantum quantitate mensurae et hostiarum frequentia praestabat. Quia nimirum plures sunt multo quibus dicatur (Matth. XV): »Si vis ad vitam ingredi, serva mandata:« quam quos audire delectet, »Si vis perfectus esse, vade, vende quae habes et da pauperibus.« Nec tamen hujus mensura altaris mystica ratione caret et numero. Habet enim viginti cubitos longitudinis, et totidem cubitos latitudinis, et decem cubitos altitudinis. De quo quidem numero supra in expositione templi et vestibuli ejus diximus. Sed et nunc dicendum breviter: Quia si altare holocausti illorum in Ecclesia typum tenet, qui suum corpus et animam Domino consecrare per ignem amoris illius quaerunt, perseverantia horum in bona operatione per longitudinem altaris, [Col. 0451C] amplitudo in charitate Dei et proximi per latitudinem, spes in spectatione divinae visionis per altitudinem figuratur. Quod autem longitudo et latitudo altaris vicenorum erat cubitorum, magnam utique perfectionem designat ejusdem indefessae longanimitatis, ac sincerae dilectionis, quae per utriusque Testamenti nobis observantiam tribuitur. Quater enim quini vicenarium numerum complent. Quinque autem libri Mosaicae legis quatuor sunt evangelicae libertatis. Et cum ad intelligentiam atque custodiam legis spiritalem, illustrante Evangelii gratia, pervenimus, vicenarium profecto numero hoc perficimus. Fitque idem numerus in longitudine et latitudine altaris, cum corda electorum, docente utroque Testamento, et adjuvante ipso uno utriusque Testamenti [Col. 0451D] auctore, et perseverantiam boni operis, etiam in persecutione servant in hilaritate dilectionis, et etiam in eos qui persequuntur exhibent. Denario autem numero, spes coelestium praemiorum solet designari, Domino affirmante, cum eos qui in vinea magni patris familias laborant, denario remuneratos esse testatur. Et idem altare quod in figura factum est electorum, ob significandam eorum vitam perpetuam, decem erat cubitis altum. Cum vero dictum est, quia fecit Salomon altare aureum, additum est continuo, et mensam super quam ponerentur panes propositionis auream. Mensa autem aurea Scriptura est sacra spiritalis intelligentiae, claritate fecunda, de qua Psalmista Domino: »Parasti, inquit, [Col. 0452A] in conspectu meo mensam adversus eos qui tribulant me (Psal. XXII).« Ne enim nos adversarii tribulantes ad errorem flectant, mensam nobis conditor noster scientiae coelestis, per quam in fide veritatis confortemur, paravit. Panes namque propositionis sancti sunt doctores, quorum vel opera nobis, vel verba salutaria, ad exemplum vitae proposita, semper in divinis paginis quisquis bene quaerit, invenit. Unde recte apteque iidem panes in Exodo duodecim fieri praecepti sunt, videlicet propter apostolos duodecim, per quorum ministerium et nobis Scriptura Novi Testamenti condita est, et instrumenti Veteris, donante Domino, revelata mysteria. Quorum nimirum numero, non tantum iidem apostoli, sed omnes sunt designati, qui verbum praedicando, [Col. 0452B] pabulum vitae fidelibus ministrant: quia omnes utique ipsam doctrinae formam, quam a Domino apostoli accepere sequuntur. Quod vero in Verbis dierum legimus (II Par. IV), quia fecit Salomon mensas decem, et posuit eas in templo, quinque a dextris, et quinque a sinistris, phialas quoque aureas centum: non has mensas tam ad panes propositionis quam ad vasa Domini portanda factas esse credibile est, phialas videlicet quas pariter factas Scriptura refert, thymiamateria, thuribula, et caetera quae in sequentibus leguntur: mystice possumus nonnulla intelligere. Nam quod paulo post in eodem verborum volumine subinfertur: Fecit Salomon omnia vasa domus Domini Dei, et altare aeneum et mensas, et super eas panes propositionis: vel pluralem [Col. 0452C] numerum pro singulari posuit, more Scripturae usitatissimo, ut in Jesu Nave: »Filii autem Israel praevaricati sunt mandatum, et usurpaverunt de anathemate (Jos. VII)« cum Achar solus et non plures filii Israel hoc fecerunt: vel quia certe panes propositionis solebant ante sabbatum coqui, ut sabbato mox poni possent in mensam propositionis: potuit fieri ut panes novi noviter cocti mox illis mensis imponerentur, ibidemque nocte illa servarentur operti, donec primo mane ablatis uteribus super mensam propositionis ponerentur calidi. Non autem hae mensae decem a figura unius mensae propositionis discrepant. Nam sicut una mensa duodecim panibus onusta, unanimem totius Scripturae concordiam auctoritate apostolica munitam designat: [Col. 0452D] ita ut non immerito decem mensae aureae divinae legis et prophetarum eloquia figurate denuntiant, quae vel refectionem nobis verbi Dei quasi panes propositionis offerunt, vel nobis exempla fidelium quasi positorum in se vasorum Domini, claritatem et miracula proponunt. Recte auem bis quinae sunt mensae, non solum quia legislator quinque volumina scripsit, verumetiam quia tota series Testamenti Veteris quinque aetates saeculi complectitur. Geminatur vero numerus mensarum quinarius, et quinque a dextris, quinque a sinistris ponuntur: cum post incarnationem Dominicam eadem Scriptura sive utrique Dei populo, Judaeo scilicet et gentili committitur, sive evangelicis plena figuris ostenditur, [Col. 0453A] quae quondam antiquo Dei populo juxta litteram solum intelligenda esse putabatur.

»Fecit et hydrias et fuscinulas et phialas et mortariola de auro purissimo.« Hydriae enim praecordia sanctorum signant, aqua sapientiae et vino compunctionis repleta; fuscinulae quoque quibus carnes praeparantur, iidem praedicatores, quorum verba sunt ut stimuli, et velut clavi in altum defixi: qui suis auditoribus cibum spiritalis intelligentiae administrant, praefigurantur: quorum videlicet officium est corpus et sanguinem Domini credentibus distribuere, infidelibus abnegare, de quibus in sequentibus dicetur. Phialae namque apostoli et doctores pleni vitalibus aquis. Mortariola quippe sanctorum poenitentium labor passioque tolerantiae, [Col. 0453B] quibus mortificantur membra eorum super terram. Thuribula autem figurantur virtutes operum, vel scilicet orationes sanctorum, quibus odor suavitatis ascendit ad Deum, ex conscientia pura et fide non ficta.

»Et candelabra aurea quinque ad dexteram et quinque ad sinistram contra oraculum ex auro puro et quasi lilii flores, et lucernas desuper aureas.« Sicut enim mensae in typo sanctae Scripturae recte ponuntur, quia et esurientibus justitiam panem verbi Dei ministrant, et vasa fuerunt ministerii coelestis, id est justorum nobis actus in exemplum proponunt: ita etiam aptissime per candelabra eadem divina eloquia figurantur, videlicet quia lucem sapientiae errantibus proferunt. Hinc etenim [Col. 0453C] Psalmista: »Lucerna, inquit, pedibus meis verbum tuum, Domine, et lumen semitis meis (Psal. CXVIII).« Hinc etiam Salomon ait: »Quia mandatum lucerna est, et lex lux (Prov. XVI).« Quare autem quinque a dextris, et quinque a sinistris sint posita candelabra, ex his quae de mensis tractavimus facillime patet. Cum vero dixisset, »quinque a dextris et quinque a sinistris,« convenienter addidit, »contra oraculum.« Oraculum namque ubi erat arca, ut saepe dictum est, aditum designat patriae coelestis, ubi Christus in dextera Dei sedens, paternorum utique conscius arcanorum. Et candelabra templi aurea, contra oraculum sunt posita, quia divina eloquia semper ad habitationem supernae civitatis aspectant, ut hujus agnitionem ac desiderium nostris cordibus infundant: et eos [Col. 0453D] qui originem carnis aeternam habent, ad appetendam promerendamque in coelestibus sedem perpetuae mansionis accendant. Si autem quaeris quid inter candelabra et lucernas eorum typice distet? possumus recte intelligere lucernas esse viros sanctos, qui oleo Spiritus sancti infusi, et ipsi igne dilectionis ardent in corde, et proximis lucem scientiae praeferunt in lingua. Candelabra autem quae has lucernas in sublime tollunt ut longe lateque videri possint in Ecclesia Scripturam esse sacram, quae sanctorum nobis virtutes et doctrinam sua lectione demonstrant. Cui videlicet interpretationi annuit sermo Domini, quo dicitur de Joanne: »Ille erat lucerna ardens et lucens (Joan. V).« Possumus [Col. 0454A] etiam ita aptissime dicere, quia lucernae divina sunt eloquia, juxta illud Psalmistae, quod et supra posuimus: »Lucerna pedibus meis verbum tuum, Domine, et lumen semitis meis.« Candelabra autem harum lucernarum sancti sunt omnes, qui sua et corda et corpora ferendis Domini mandatis, humili semper intentione supponunt. Quisquis enim in nullo propriam sequi curat voluntatem, verum in omnibus quae Scriptura sancta dicat attendit, ejusque se subjicere mandatis, ejus satagit auscultare promissis quasi candelabrum domus Dei aureum aureas ejus gestat lucernas: quia casta corporis sui membra, castas mentis cogitationes, ad facienda quae Deus jubet supponere contendit, et hoc tam fixa intentione quam candelabrum. Necesse est enim firmiter [Col. 0454B] ad superna erectum impositas sibi lucernas, non solum absque ruina, sed etiam absque ulla status sui motione servare. Quod vero cum dixisset »et candelabra aurea quinque ad dexteram, et quinque ad sinistram oraculum ex auro puro,« addidit »et quasi lilii flores et lucernas desuper aureas,« videtur juxta litteram, quia suprema pars candelabrorum, in modum sit lilii repandi deformata, quomodo in candelabro tabernaculi factum esse legimus, cujus est stipes medius, et calami ex ipso procedentes, cum scyphis et sperulis lilia scribuntur habuisse perplurima. Flores autem lilii, ut saepe dictum est, amoenitatem semper virentis terrae viventium designant: de qua dicit beatus Petrus regeneratos nos a Domino in spem vivam, in haereditatem incorruptibilem, [Col. 0454C] et incontaminatam, et immarcescibilem, conservatam in coelis (I Petr. I). Et bene lilii flores aurei in candelabro sunt facti domus Domini, quia Scriptura divina spretis temporalibus gaudiis, ad appetenda nos bona patriae coelestis provocare consuevit. Et quomodo erectum in altitudine candelabrum lilii flores et lucernas habet aureas in capite, ita electi omnes qui in eadem Scriptura sacra continentur, erecto ad superna sensu, coelestia bona a Domino quaesisse et percepisse probantur. »Et cardines ostiorum domus templi interioris Sancti sanctorum, et ostiorum domus templi ex auro erant.« Ostia enim domus interioris, Sancti sanctorum, angelica sunt ministeria, quae nobis de corpore egressis introitum vitae coelestis reserant. Et ostia domus templi doctores sunt [Col. 0454D] sancti ac sacerdotes, qui instruendo, baptizando, Domini corporis et sanguinis mysteria communicando, prima nobis Ecclesiae praesentis limina pandunt. Quid cardines utrorumque ostiorum nisi sensus et corda sunt eorumdem angelorum sive hominum sanctorum, quibus immutabiliter contemplationi ac dilectioni sui Conditoris adhaerent, ut eo ministerium divinitus sibi delegatum recte compleant, quo a voluntate illius cui ministrant, nunquam oculos avertunt: aperiuntur enim et clauduntur ostia tempore congruo, sed nullo suum cardinem tempore deserunt: quia et angeli et omnes sancti, sive in hac vita fidei, seu in illa spei fideles atque electos suscipiant, semper animum in radice internae dilectionis [Col. 0455A] fixum tenent. Unde bene iidem cardines ex auro esse facti perhibentur, propter videlicet vel meritum propriae claritatis, vel illius quam habent in Deum charitatis.

»Et perfecit omne opus quod faciebat rex Salomon in domo Domini.« Perfecit Salmon opus quod faciebat in domo Domini, cum rex pacificus noster in die novissima omnes electos resurrectionis immortalitate glorificat. Alioquin quandiu status hujus saeculi geritur, fecit quidem opus domus Domini Salomon, sed nondum perficit, quia corda electorum Dominus ut bona operentur inspirat et adjuvat. Nullum tamen in hac duntaxat vita commorantem absque peccato esse tribuit: namque hoc donum futurae vitae beatitudinis reservat. Perficit vero omne opus templi [Col. 0455B] sui, et hoc dedicationi aptum reddit, cum translatos de hac vita electos suos aeternum perducit ad regnum, quod bene significatur etiam in eo quod templum quatuor annis aedificatum est, octavo autem perfectum ac dedicatum est, septem namque diebus omne hoc tempus volvitur. Octava est dies, est judicii et resurrectionis futurae: de qua psalmi sextus et undecimus attitulati sunt. Cui videlicet tempori convenit apte quod sequitur: »Et intulit quae sanctificaverat David pater suus, argentum, et aurum et vasa, reposuitque in thesauris domus Domini.« Argentum namque ad nitorem eloquentiae, aurum et splendorem sapientiae. Vasa generaliter ad rationalem pertinent creaturam. Sanctificatque David, pater Salomonis, argentum; cum Deus Pater eloquentes [Col. 0455C] quosque gratia sui Spiritus ad loquendum verbum Evangelii confortat. Sanctificat aurum, cum naturali ingenio perditos suo replens Spiritu ad considerandum in lege sua mirabilia illuminat. Sanctificat et vasa, cum omnibus generaliter Ecclesiae filiis ejusdem Spiritus gratia largitur, [quae] ad amanda illos, et appetenda perpetuae salutis [dona] inflammat. Hoc autem argentum, hoc aurum, haec sanctificata vasa Salomon infert in templum cum Dominus noster peracto universali judicio omnes electos, et doctorum videlicet, et caeterorum fidelium coetum in gaudium regni coelestis introducit. Reponitque vasa diversi generis, argentea sive aurea in thesauris domus Domini, quando eos qui multitudine dulcedinis ejus frui meruerint abscondit in abdito vultus sui, a conturbatione [Col. 0455D] hominum. Et apte multi sunt thesauri, in quibus vasa electionis reconduntur, sed una domus Domini in qua idem sunt facti thesauri, quia et una Ecclesia in qua omnes continentur electi, quantumlibet meritis distent. Et una ac non diversa est patria illa coelestis, quae electis promittitur omnibus, quamvis sicut stella a stella differt in claritate, ita et resurrectio mortuorum. Quod utrum judex ipse ac distributor praemiorum Dominus, una sententia demonstravit, cum ait: »In domo Patris mei mansiones multae sunt (Joan. XIV).«



CAPUT VIII.

»Et intulerunt sacerdotes arcam foederis Domini [Col. 0456A] in locum suum, in oraculum templi, in Sanctum sanctorum subter alas cherubim. Siquidem cherubim expandebant alas super locum arcae, et protegebant arcam, et vectes ejus desuper. Cumque eminerent vectes et apparerent summitates eorum foris sanctuarium ante oraculum, non apparebant ultra extrinsecus, quia et fuerunt ibi usque in praesentem diem. In arca autem non erat aliud nisi duae tabulae lapideae quas posuerat in ea Moyses in Horeb, quando pepigit foedus Dominus cum filiis Israel, cum egrederentur de terra Aegypti,« etc. Quod illata arca in Sancta sanctorum ducitur, cumque eminerent vectes, et apparerent summitates eorum foris sanctuarium, non apparebant ultra extrinsecus, hoc manifestius in Paralipomenon [Col. 0456B] volumine scribitur (II Par. V): »Vectium, inquit, quibus portabant arcam, quia paululum longiores erant, capita parebant ante oraculum.« Si vero quis paululum fuisset extrinsecus, eos videre non poterat. Ubi notandum, quia etsi vectium capita accedentibus propius ac diligentius intuentibus parebant ante oraculum, non tamen eminerent. Quia nimirum necesse erat ut clauso oraculo et appenso ante ostia velo, ipsi quoque vectes toti cum arca et cherubim abducerentur interius: quod fieri non poterat, si prominentes ulterius vectes producendis ad claudendum ostiis locum non darent. Quorum positionem vectium Scriptura, non sine causa, sed magis intuitu sacramenti tam diligenter expedire curavit. Constat enim quia domus templi exterior peregrinantem in [Col. 0456C] terris Ecclesiam, Sancta autem sanctorum internam supernae patriae felicitatem designant. Item illata in Sancta sanctorum arca, assumptam Christi humilitatem, et intra velum regiae coelestis inductam. Vectes vero quibus eadem arca portabatur, praedicatores verbi (per quos ipse mundo innotuit) typice nuntiant. Erat autem in arca urna aurea habens manna, quia in homine Christo habitat omnis plenitudo divinitatis corporaliter. Erat virga Aaron quae excisa denuo floruerat, quia potestas omnis judicandi penes eum est, cujus judicium in humilitate passionis videbatur esse sublatum. Erant et tabulae testamenti, quia in illo »sunt thesauri sapientiae absconditi (Col. II).« Adhaerebant ei vectes quibus portabatur, quia doctores qui quondam laborarunt in [Col. 0455D] verbo Christi, nunc praesenti visione congaudent gloriae Christi. Quod enim unus eorum de se dixit: »cupio dissolvi et cum Christo esse (Philipp. I),« de omnibus utique sui operis consortibus intelligendum reliquit. Apparebant summitates vectium foris ante oraculum, non semper, sed cum ostia ejusdem oraculi aperiri contingeret. Neque hoc omnibus, sed his solummodo qui propius accedentes attentius ea quae intus erant satagebant intueri. Ipsa autem arca qualis et quomodo esset posita, solis eis qui oraculum intrassent, videre licebat. Quia nullus sanctorum in hac adhuc vita positus tametsi in altitudine se mentis attollens, sed soli illius patriae cives gloriam inibi sui Redemptoris plene contuentur. Sunt et vectes cum arca in [Col. 0457A] oraculo conditi, quia absconditi sunt nunc perfecti quique electi, qui nos processerunt de mundo, in abdito vultus Dei a conturbatione hominum. Quorum tamen summitates vectium aperto oraculo his qui appropiant visuntur, cum perfectioribus quibusque oculum sui cordis tota intentione purificantibus, divina gratia aliquid extremum de supernorum civium gaudio contemplandum donaverit, quia nimirum contemplatio his qui paulo longius recesserint minime conceditur. Quia quanto exterius mente vaga remanent, tanto minus quae sint interna gaudia vident.

»Factum est autem cum exissent sacerdotes de sanctuario, nebula implevit domum Domini, et non poterant sacerdotes stare et ministrare propter [Col. 0457B] nebulam. Impleverat enim gloria Domini domum Domini,« et reliqua. Quod autem nebula implevit domum Domini, et non poterant sacerdotes stare et ministrare propter nebulam, haec sententia superbos Judaeorum pontifices ac doctores insinuat, qui dum nativitatis Christi sacramenta investigare despiciunt, debitum fidei suae ministerium per erroris nebulam perdiderunt. Ita eorum mentes infidelitatis caligo replevit, ut exigentibus propriis meritis non agnoscant cultum credulitatis. Nebula ergo Synagogam, id est domum Domini implevit, et sacerdotes propter nebulam ministrare non poterant, quia dum in Testamento Veteri sensus mysticos litterae velamine coopertos, inter obscuras allegoriarum caligines investigare despiciunt, debitum fidei suae ministerium, [Col. 0457C] propter nebulam perdiderunt. Quibus et tunc in nebula doctrinae suae, vocem Dominus protulit, cum de se etiam aperta narravit. Quid est enim apertius quam »Ego et Pater unum sumus (Joan. X)?« Quid apertius quam »Ante Abraham ego sum (Joan. VIII)?« Sed quia auditorum mentes infidelitatis caligo compleverat, quasi emissum solis radium nebula interjacens abscondebat. »Et dedicaverunt templum Domini, rex et filii Israel.« Templum Domini sancta est Ecclesia, sicut supra ostensum est: hanc dedicavit rex Christus, quando eam sanguine suo mundavit, et Spiritus sancti gratia sanctificavit, ac diversis virtutum donis multiplicavit. Hanc dedicant et filii Israel secum, quando unusquisque fidelium, secundum sibi donum collatum a Deo, verbo [Col. 0457D] praedicationis et virtutum operibus proximos suos quoscunque valet ad meliora et perfectiora convertere, satagit. »Templum enim Domini, ait Apostolus, sanctum est, quod estis vos (I Cor. III).« Sed hanc sanctificationem, rex et populus, caput et membra, non aequaliter perficiunt, quia de Christo Joannes ait: »De plenitudine ejus nos omnes accepimus, et gratiam pro gratia (Joan. I).« Hinc Paulus dicit: »Itaque neque qui plantat, est aliquid, neque qui rigat; sed qui incrementum dat, Deus (I Cor. III).« Sed quantum valeat hominis dedicatio, praedictus Apostolus subsequenter exponit dicens: »Qui plantat autem et rigat unum sunt. Unusquisque autem propriam mercedem accipiet, secundum suum laborem. Dei [Col. 0458A] enim sumus adjutores, Dei agricultura estis, Dei aedificatio estis (Ibid.),« etc. Igitur ipse sanctificat suum templum quasi Deus et Dominus inhabitando: nos autem digni habitationis ejus conservando. Sequitur:

»In die illa sanctificavit rex medium atrii, quod erat ante domum Domini. Fecit quippe ibi holocaustum et sacrificium et adipem pacificorum, quia altare aereum quod erat coram Domino minus erat, et capere non poterat holocaustum et sacrificium et adipem pacificorum.« Quid ergo est quod Salomon sanctificavit medium atrii, offerens ibi holocaustum et sacrificium: propterea qui altare aeneum quod juxta constitutionem legis ante fores templi positum erat, non poterat totum capere, nisi quod [Col. 0458B] Christus ea quae in lege propter infirmitatem ejus perfici non poterant, nunc in Ecclesia catholica pleniter gerit. Ipse est enim atrium domus Domini: per ipsum ingressus patet in domo Domini in Jerusalem videlicet coelestem. Quia ergo holocausta et sacri ficia omnia in altari typico Veteris Testamenti non poterant offerri, eo quod omnia ibi figuraliter fiebant, rex noster et sacerdos erexit altare fidei in Ecclesia catholica, in quo pinguia holocausta et sacrificia acceptabilia quotidie spiritualiter Deo offeruntur. Hinc est quod Dominus reprobans vetus sacrificium per Prophetam ait: »Holocausta et sanguinem victimarum nolui (Psal. XXXIX, Hebr. X).« Et item in Psalmis: »Sacrificium laudis honorificabit me; et illic iter, quo ostendam illi salutare Dei [Col. 0458C] (Psal. XLIX).«

»Fecit ergo Salomon festivitatem in tempore illo celebrem, et omnis Israel cum eo multitudo magna ab introitu Emath usque ad rivum Aegypti coram Domino Deo nostro.« Quod dicitur, quia fecit Salomon festivitatem celebrem, et omnis Israel cum eo multitudo magna ab introitu Emath usque ad rivum Aegypti coram Domino: per introitum Emath, septentrionalem terrae repromissionis plagam per rivum sive torrentem Aegypti coram Domino: ut verba dierum nominant, designat australem. De quibus aliqua latius ex verbis sancti Hieronymi ponere gratum puto esse lectori. Scriptum est in libro Numerorum (Num. XXXIV), in quo omnis terra repromissionis per quatuor plagas brevi sermone dividitur: [Col. 0458D] Pars meridiana incipiet a solitudine Sin quae est juxta Edom, et habebit terminos contra orientem mare salsissimum, qui circuit australem plagam per ascensum scorpionis, ita ut transeant in Senna et perveniant in meridiem usque ad Cadesbarne, unde egredientur confinia ad villam nomine Adar, et tendent usque ad Asemona. Ibitque per gyrum terminus ab Asemona usque ad torrentem Aegypti, et maris Magni littore finietur. Pro quo in ultima visione prophetae Ezechielis ita dicitur: »Plaga autem australis meridiana a Thamar, usque ad aquas Mariboth (Ezech. XLVIII).« Aquas Mariboth, id est contradictionis. Cades quoque et torrentes usque ad mare Magnum, quod significat latissimam solitudinem [Col. 0459A] Sin, quae est juxta Edom. Et in mari Rubro terminum circumire, et per ascensum scorpionis et Senna et Cadesbarne et atrium sive villam Adar, et a Semona pervenire usque ad torrentem Aegypti, qui juxta urbem Rinocoruram mari influit. Hic vero terminus plagae australis incipit, a Thamar quae urbs in solitudine est, quam et Salomon miris operibus exstruxit, et hodie Palmira nuncupatur; Hebraicoque sermone Thamar dicitur, quae in lingua nostra palmam sonat, usque ad aquas contradictionis Cades quam in deserto esse non dubium est, et torrens ingrediens mare Magnum, hoc quod Aegypti Palaestinaeque praetenditur littoribus. Sequitur in libro Numerorum: »Plaga autem occidentalis, a mari Magno incipit, et ipso fine clauditur,« hoc est a mari [Col. 0459B] usque ad mare, a torrente videlicet Rinocore, qui in mare influit, usque ad eum locum ubi est Emath urbs Syriae, cujus in hac plaga et nomen ponitur in Ezechiele: »Et plaga (inquiens) mare Magnum a confinio per directum, donec venias Emath,« quae nunc Epiphania nominatur, ab Antiocho crudelissimo tyrannorum nomine commutato. Nam cognomentum habuit Epiphanes. Porro ad septentrionalem (inquit) partem a mari Magno termini incipient pervenientes usque ad montem altissimum, quo veniens in Emath usque ad terminos sedebat, ibuntque confinia usque ad Sephrona et villam Enan, hi erunt termini in parte aquilonis. Dicunt Hebraei septentrionalem plagam incipere a mari Magno, quod Palaestinae, Phoenicis et Syriae quae appellatur Cele, [Col. 0459C] Ciliciaeque praetenditur littoribus, et per Aegyptum tendit ad Libyam. Quod autem dicitur: pervenientes terminos usque ad montem altissimum, eumdem Hebraei autumant vel Imaum montem significare, vel Taurum: quod nobis videtur verius. Ibuntque, inquit, confinia usque ad Sephrona, quam Hebraei hodie Zephuim, oppidum Ciliciae, vocant. Quod autem sequitur: Et villam Enan, pro quo in Hebraeo scriptum est Aserenam, quod interpretatur atrium fontis, terminus est Damasci. Unde dicitur in Ezechiele: Et erit terminus a mari usque ad atrium Enan, sive Aser. Enan terminus Damasci, et ab aquilone ad aquilonem plaga septentrionalis de villa Enan Sephama, et de Sephama descendent termini in Rebla contra fontem. Inde pervenit contra orientem [Col. 0459D] ad mare Genezareth, et tendent usque Jordanem et ad ultimum salsissimo claudentur mari. A fine igitur septentrionalis plagae, hoc est, atrio Enan tendunt fines usque ad Sephama, quam Hebraei Aphamiam nominant. Et de Aphamia descendunt termini in Reblata, quae nunc Syriae vocatur Antiochia. Et ut scias Rebla hanc significare urbem, quae nunc in Syria Celes nobilissima est, sequitur: Contra fontem, cui proprium est significari Daphnem; de quo fonte supradicta urbs aquis abundantissimis fruitur. Inde, inquit, pervenient termini contra orientem ad mare Genezareth, id est ad stagnum Tiberiadis. Mare autem dicitur, cum habeat dulces aquas, juxta idiomata Scripturarum, quae congregationes aquarum [Col. 0460A] appellant maria. Et tendent, inquit, usque Jordanem et ad ultimum claudentur mari, vel Mortuo, vel, ut alii putant, lingua maris Rubri, in cujus littore Abila posita est.

Quod autem sequitur in libro Regum, quod septem diebus et septem diebus, id est quatuordecim diebus, praedicta festivitas a Salomone et filiis Israel celebraretur, et in die octavo dimisit populos; intuendum est quomodo in Verbis dierum de eadem re scriptum sit. Fecit ergo Salomon festivitatem in tempore illo septem diebus, et omnis Israel cum eo, Ecclesia magna valde ab introitu Emath usque ad torrentem Aegypti, fecitque die octavo collectam eo quod dedicasset altare septem diebus, et solemnitatem celebrasset diebus septem. Igitur vicesimo tertio [Col. 0460B] mensis septimi dimisit populos ad tabernacula sua, sed puto non aliud hic velle intelligi nisi quod expletis diebus septem dedicationis templi, subsecuti sunt dies scenopegiae, quae a decimo quinto die mensis septimi secundum legem inchoabantur, et in die vigesimo secundo finiebantur. Utrisque ergo festivitatibus rite peractis, et scenopegiarum octava die finita, dimisit rex Salomon populos ad sua, »laetantes atque gaudentes super bona quae fecerat Dominus David et Salomoni et Israel populo suo.« Cui sensui videtur Josephus suffragari ita dicens: Dimisit ergo Salomon Ecclesiam, cum sacrificia celebrasset pro se et pro universis Hebraeis, id est vitulos quidem viginti duos, oves autem viginti centum. Tunc enim prius in templo sacrificia celebrata [Col. 0460C] sunt, et in eo epulati sunt omnes Hebraei cum uxoribus suis et filiis. Insuper etiam et festivitatem quae vocatur scenopegia, faciens ante templum clare nimis et magnifice diebus quatuordecim, et rex cum omni populo suo pariter epulatus est. Cumque haec fuissent sufficienter exhibita, nihilque deesset circa pietatis divinae culturam, dimissi a rege singuli ad propria remearunt, agentes gratias regi, propter providentiam quam habuisset et opera quae fecisset, et orantes Deum, ut eis regem praeberet longaevo tempore Salomonem. Agebant cum gaudio revertentes sublimiter, et cum delectatione hymnos decantantes, ita ut in ea jucunditate sine labore ad propria remearent. Mystice autem hoc quod Salomon completo opere templi festivitatem celebrem fecit, [Col. 0460D] sicut quibusdam videtur, et omnis Israel cum eo multitudo magna ab introitu Emath usque ad rivum Aegypti coram Domino Deo, significat internum gaudium sanctorum, quod cum rege suo Christo vero videlicet pacifico, perpetualiter habent; necnon et loca ipsa quibus termini terrae Israel descripti sunt, Emath videlicet et rivus Aegypti, huic significationi non contradicunt, Emath enim interpretatur Domini veritas; et per rivum sive torrentem Aegypti quem melius intelligere possumus, quam mortem temporalem? quia hanc in Aegypto, id est in tenebris istius mundi consistens, nullus evadere potest, Propheta attestante, qui ait: »Quis est homo qui vivit, et non videbit mortem (Psal. LXXXVIII)?« Unde de [Col. 0461A] ipso Mediatore Dei et hominum, in psalmo scriptum est: »De torrente in via bibet, propterea exaltabit caput (Psal. CIX).« Torrens fuit turbulenta Judaeorum persecutio, de qua Dominus Christus bibit in via, id est in hac vita, dum corpore pertulit. Sed dum in via dicitur, labor interius ostenditur, et velocissimus transitus indicatur per quam itinerantes vehi solent ad aliam mansionem: Christo enim propter gloriosae meritum passionis, »datum est nomen, quod est super omne nomen, ut in nomine ejus omne genu flectatur, coelestium, terrestrium, et infernorum (Phil. II).« Omnis ergo Israel a rivo Aegypti usque Emath, festum celebre cum Salomone faciunt, quando sancti post finem praesentis vitae veraciter aeternis gaudiis cum Domino Christo perfruuntur. [Col. 0461B] Quod autem septem diebus et septem diebus eamdem festivitatem celebrabant, significari potest quod electi per septiformem Spiritus sancti gratiam illuminati, modo in hac vita (quae septenario numero dierum discurrit) gaudent in spe, et tunc in sabbato vero, hoc est in futura animarum requie, gaudebunt in ipsius veritatis perceptione. Quod autem sequitur, in die octavo Salomonem dimisisse populum qui benedicentes regi, profecti sunt singuli in tabernacula sua, laetantes alacri corde super omnibus bonis quae fecerat Dominus David servo suo, et Israel populo suo, significare potest finem istius vitae, qui erit post sabbatismum animarum sanctarum, quo nunc quiescunt ante diem judicii. In octava aetate, hoc est in die resurrectionis sanctos [Col. 0461C] recepturos corpora immortalia, et in mansionibus coelestibus quosque secundum meritorum qualitates collocandos, ubi semper alacri corde laetentur, gaudentes et laudantes Deum super omnibus bonis, quae in Domino Christo Pater omnipotens contulit omni populo Christiano.



CAPUT IX.

»Dedit rex Salomon Hiram viginti oppida in terra Galilaeae. Egressusque est Hiram de Tyro ut videret oppida quae dederat ei Salomon, et non placuerunt ei, et ait: Haeccine sunt civitates quas dedisti mihi, frater? Et appellavit eas terram Chabul usque in diem hanc.« De hoc Josephus narrat: Multum aurum et argentum Tyri rex ad aedificium [Col. 0461D] contulit, insuper et ligna cedrina, et cypressina, quem Salomon quoque magnis compensationibus redonavit, mittensque ei per annos singulos triticum, vinum et oleum, quibus maxime rebus (eo quod habitaret in insula sicut praediximus) indigebat. Ad haec autem et civitates Galilaeae regionis, viginti numero, non procul a Tyro positas condonavit. Quas dum circuisset atque considerasset, displicuissetque ei donum, mittens ad Salomonem, dixit se civitatibus non egere, et ex tunc hae appellatae sunt terra Gabalon. Etenim interpretatum lingua Phoenicia, displicere significat. Sed Chabul quasi germen interpretatur, ut in libro Hebraeorum nominum invenimus. Quomodo autem hoc nomen displicere significet, [Col. 0462A] non invenimus, nisi forte per ironiam dictum sit quasi germen, cum plenitudinem fructuum non afferret.

»Aedificavit ergo Salomon Gazer et Bethoron inferiorem, et Baalath, et Palmiram in terra solitudinis. Et omnes vicos, qui ad se pertinebant, et qui erant absque muro munivit,« etc. Urbes vero quas aedificasse Salomon dicitur, hoc est Mello, et murum Jerusalem, Heser Mageddo, et Gazer, Bethoron, Baalath, et Palmiram, sanctae Ecclesiae decorem significant: quam verus Salomon in jucunditate regni sui ad laudem et sempiternam laetitiam sibi praeparavit. Interpretetur autem Mello adimpletio: Hezer, separatus, vel sanctificatus. Mageddo, coenaculum ejus: Gazer, praescisio vel divisio: Bethoron, [Col. 0462B] domus montium, et Baalath, ascendens interpretatur. Sancta ergo Ecclesia, ipsa civitas Dei vivi est, ubi impletur quotidie Dei voluntas. Haec superato omni errore infidelium sanctificata est in fide et bonis operibus. Ibi refectio virtutum est, haec discernit mundum ab immundo, virtutes a vitiis. Et domus est montium, id est habitatio sanctorum. Et fructus justitiae sicut palma florens, »ascendit de virtute in virtutem, ut videat Deus deorum in Sion (Psal. LXXXIII).« »Omnes vicos qui ad se pertinebant et qui erant absque muro munivit Salomon,« quia Christus coetus fidelium suorum gratiae suae protectione ita munivit, ut hostibus spiritalibus insuperabiles semper existerent.

»Universum populum qui remanserat de Amorrhaeis, [Col. 0462C] et de Hethaeis, et Pheresaeis, et Hevaeis, et Jebusaeis, qui non sunt de filiis Israel; horum filios qui remanserant in terra, quos scilicet non poterant filii Israel exterminare, fecit Salomon tributarios usque in diem hanc. De filiis autem Israel non constituit Salomon servire quemquam, sed erant viri bellatores et ministri ejus, et principes et duces et praefecti curruum,« et reliqua. Universum populum qui non fuerat de filiis Israel, fecit pacificus noster tributarios, cum eos qui non sunt in filiorum numero, sed in servili conditione positi, in potestate sua continet, et singulis utitur ad proprium servitium. Sive enim Judaei, sive gentiles, sive haeretici, in ejus dominatione consistunt, quia ipse universorum dominator est, et eis utitur [Col. 0462D] ad suam utilitatem, in cujus voluntatem universa sunt posita, et non est qui possit resistere voluntati ejus. Tales licet in multis adversentur, tamen frequenter usibus serviunt Ecclesiae, cum in praesenti tempore necessaria tribuunt, et de rebus suis solatia praebent. De filiis autem Israel, hoc est qui non ancillae filii sunt, sed liberae, quos ipse Filius Dei sanguine suo liberavit, non constituit Salomon noster servire quempiam: quia neminem cogit ritu gentili vivere, neminem caeremonias veteris legis temporibus Novi Testamenti servare; sed viros bellatores esse, qui contra spiritales nequitias scuto fidei, et gladio spiritus dimicent, et ministros; suos fieri, hoc est spiritale obsequium in bonis operibus sibi praebere; [Col. 0463A] et principes et duces scilicet, ut bene sibi principentur, et carnis lasciviam doment, sive ut subditos sibi bene regant, et in semita justitiae ducant. Quod autem sequitur:

»Erant principes super omnia opera Salomonis praepositi quingenti quinquaginta, qui habebant subjectum populum, et statutis operibus imperabant.« Quid significat, nisi quod hi qui Spiritus sancti gratia legis Domini scientiam habere merentur, et semetipsos et alios bene regere possunt. Quinquagesimo ergo die post pascha in Veteri Testamento, lex in monte Sina tributa est. Et in Novo super apostolos, et eos qui cum ipsis erant, Spiritus paracletus venit.

»Offerebat quoque rex Salomon tribus vicibus [Col. 0463B] per annos singulos holocausta et pacificas victimas super altare, quod aedificaverat Domino, et adolebat thymiama coram Domino.« Offert quoque pacificus noster tribus vicibus per annos singulos holocausta Domino in membris, cum per sanctae Trinitatis fidem hostiam acceptabilem exhibet Deo. Offert enim unusquisque fidelis holocausta Domino, cum corpus suum castigando macerat, et tota desideria carnis igne Spiritus sancti consumere festinat. Offert pacificas hostias cum bonorum operum munus exhibet. Offert victimas, cum vota labiorum suorum in laudem Domini expendit. Et haec omnia super altare quod aedificaverat Domino offerre debet, quia in ara cordis ubi decet ignem divinum semper ardere, hoc est flammam charitatis semper [Col. 0463C] fervere, quidquid in abstinentia, quidquid in bona operatione, quidquid in gratiarum actione, elaborat, justum est, ut totum suavitate Spiritus sancti offerat Deo. Sicque adolebit thymiama coram Domino, quando orationem puram in cordis secreto praeparat Deo, et ea quae sunt Deo digna et placita postulat. Caeterum qui transitoria poscit, et quae ad luxum saeculi pertinent, non coram Domino adolere thymiama dicitur, quia non in pura conscientia orare comprobatur.

»Classem quoque fecit rex Salomon in Asiongaber, quae est juxta Haylam in littore maris Rubri in terra Idumea. Misitque Hiram in classe illa servos suos viros nauticos, et gnaros maris, cum servis Salomonis. Qui cum venissent in Ophir, [Col. 0463D] sumptum inde aurum quadringentorum viginti talentorum detulerunt ad regem Salomonem.« Asiongaber fertur esse insula haud procul ab Hayla in Rubro mari, ubi classis Josaphat vi tempestatis attrita est. Ophir autem nomen provinciae ex Ophir uno de posteris Eber nominatam, ex cujus stirpe veniens a fluvio Cophne, usque ad regionem Indiae, quae vocatur Hieriam, habitasse referuntur, ut Josephus narrat. Classis itaque quam fecit Salomon in Asiongaber, quae festinantes, aut fortes, sive viriliter interpretatur, non aliam esse puto quam Ecclesiam fidelium, quae in mari istius mundi posita studium impendit thesauros sapientiae et scientiae, opesque virtutum acquirere, ubi sunt servi Hiram nautici et [Col. 0464A] gnari maris cum servis Salomonis, dum gentiles saeculari sapientia eruditi, cum his qui in lege Moysi periti sunt in unitate fidei sociantur. Hos ergo Salomon noster in Ophir, quae interpretatur infirmans, mittit, ut sumptum inde aurum ad se deferant, cum in utilitate litterae sensum pretiosum habet quaerere. Et sic accepta summa quadringentorum viginti talentorum auri ad regem deferunt, cum sensum pretiosum historiae allegorice et tropologice exponunt, atque anagogen in duobus Testamentis inveniunt, et eum sapientiae et consilio divino ascribentes tribuunt.



CAPUT X.

»Sed et regina Saba, audita fama Salomonis, in nomine Domini, venit tentare eum in aenigmatibus. [Col. 0464B] Et ingressa Hierusalem cum multo comitatu et divitiis, camelis portantibus aromata, et aurum infinitum nimis, et gemmas pretiosas, venit ad Salomonem, et locuta est ei universa quae habebat in corde suo.« Regina autem Austri quae a finibus extremis excitata veniens, Salomonis audire sapientiam concupivit, jam tunc venturam de gentibus Ecclesiam desiderantem Christum figurabat, quae juxta Prophetam (Psal. XLIV) circumamicta est varietate in vestitu deaurato, et populi sui et paternae domus oblita currebat barbara gente non animo, quae in aperto peregrina fuit, sed in loco culto sanctorum fieri civis optabat. Unde non solum coelesti praemio resurrectionis beata, sed etiam potestate apostolica, de Judaeis adulteris judicandis, ipsius judiciis digna [Col. 0464C] censetur, quia Christum in Salomonem mirata, verum reginae coelestis affectum imagine mystica Ecclesiae providentis impleverat. Hinc ipsa regina Saba, viso Salomone et gloria ejus, stupens super prudentiam ejus, dixit:

»Verus est sermo quem audivi in terra mea super sermonibus tuis et super sapientia tua, et non credebam narrantibus mihi, donec ipsa veni, et vidi oculis meis, et probavi quod media pars mihi nuntiata non fuerit. Major est sapientia tua, et opera tua quam rumor quem audivi.« Quod bene convenit sanctae Ecclesiae quae, auditis miraculis Christi, provocata est ad quaerendum eum. Sed postquam ad ipsum pervenit per baptismum et fidem, consideratis sanctae Scripturae testimoniis, divinitatis ejus [Col. 0464D] potentiam agnoscens, parum ei videtur esse omne quod sibi antea de eo narratum est, in comparationem perceptae gratiae. Unde et admirando in laudem ejus erumpit, dicens:

»Beati viri tui, et beati servi tui qui stant coram te semper et audiunt sapientiam tuam! Sit Dominus Deus tuus benedictus cui complacuisti, et posuit te super thronum Israel, eo quod dilexerit Dominus Israel in sempiternum, et constituit te regem, ut faceres judicium et justitiam.« His quoque similia et Psalmista in desiderio regni coelestis exardescens ex persona eorum protulit, dicens: »Quam amabilia sunt tabernacula tua, Domine virtutum, concupiscit et deficit anima mea in atria Domini. [Col. 0465A] Cor meum et caro mea exsultaverunt in Deum vivum (Psal. LXXXIII).« Et paulo post: »Beati, ait, qui habitant in domo tua, in saeculum saeculi laudabunt te (Ibid.).« Illi vero beati sunt, quorum rex est Christus, et quia aeterna visione ejus perfrui merentur et gloriam ejus quam habet cum Patre et Spiritu sancto conspicere, et sapientiam per quam ipse mundus corde dignatur se ostendere, perpetualiter percipere laetantur. Sicque probabunt verum esse hoc quod scriptum: »Quia nec oculus vidit, nec auris audivit, nec in cor hominis ascendit quae praeparavit Deus diligentibus se (I Cor. II).«

»Rex autem Salomon dedit reginae omnia quae voluit et petivit ab eo, exceptis his quae ultro obtulerat ei munere regio,« id est quia pacificus noster, [Col. 0465B] verae reginae, Ecclesiae videlicet suae, omnia quae petit, dabit. De quo scriptum est: »Desiderium cordis ejus tribuisti ei, et voluntate labiorum ejus non fraudasti eam (Psal. XX).« Et in Evangelio ipse dicit: »Quaecunque petieritis Patrem in nomine meo, dabit vobis (Joan. XIV).« Non solum autem ea quae petimus, imo etiam illa quae humana fragilitas, aut nescit aut non praesumit petere, gratuito munere largitur.

»Fecitque rex de lignis thyinis fulcra domus Domini, et domus regiae et citharas lyrasque cantoribus. Non sunt allata hujuscemodi ligna thyina, neque visa usque in praesentem diem.« De quo Josephus ita narrat: Eodem vero tempore delati sunt regi, a terra quae vocatur aurea, lapides pretiosi, et [Col. 0465C] ligna thyina, quibus usus est ad fortitudinem templi domuumque regalium et ad instrumenta musicorum, fecitque citharas et nablas, ut dicerent hymnum Deo levitae. Omnium vero rerum quae fuerunt quocunque tempore regi delata, ea quae illo die delata sunt, magnitudinem et pulchritudinem praecellebant. Nullus igitur arbitretur, quia ligna thyina quae nunc propter pretium vendentium sic appellantur, illis vicina sint. Illa siquidem visione rotunda quasi pinea sunt, sed multo candidiora et valde fulgentia. Hoc autem dixi, ut nullus naturam verae pignus ignoraret. Sunt enim, sicut in cujusdam volumine legi, imputribilia et spinosa, in similitudinem albae spinae, et usque hodie Judaeis incognita. Bene autem dicitur quod rex Salomon de [Col. 0465D] lignis pretiosis nimis fecerit fulcra domus Domini et domus regiae, et citharas lyrasque cantoribus; quia conditor noster ligna pretiosa, hoc est doctores sanctorum, quorum viror nunquam decrescit fidei, nec folia verborum decidunt; sed qui fructum bonorum operum reddunt temporibus suis, ad munimen domus Dei et domus regiae, hoc est ad confirmationem Ecclesiae suae ponit, ut eorum undique vallata doctrinis et exemplis, ruinam eorum scelerum non sentiat. Talesque viri merito ut citharae et lyrae ad laudandum Dominum fabricati dicuntur, quoniam quaecunque fecerint prosperabuntur, et laudem Domini inter adversa et prospera, corde, ore, simul et opere pronuntiare non cessant. Hi quidquid agunt [Col. 0466A] in verbo aut opere, omnia in gloriam Dei faciunt. De quibus ex persona Domini per prophetam dicitur: »Super muros Jerusalem constituit custodes, tota die et tota nocte non tacebunt laudare nomen Domini (Isa. LXII).«

»Fecit quoque Salomon ducenta scuta de auro puro. Sexcentos auri siclos dedit in laminas scuti unius et trecentas peltas ex auro probato. Trecentae enim minae auri unam peltam vestiebant, posuitque eas rex in domo silvae Libani.« In Verbis quoque dierum ita scriptum est: »Fecit igitur rex Salomon ducentas hastas aureas de summa sexcentorum aureorum, qui in hastis singulis expendebantur. Trecenta quoque scuta aurea trecentorum aureorum, quibus tegebantur scuta singula. Posuitque [Col. 0466B] ea rex in armentarium quod erat consitum nemore.« Scuta ergo simul et hastae aureae quibus utebantur, sicut in sequentibus ostenditur, duces qui excubabant ante ostium domus regis, quid significant nisi armaturam spiritalem, quam habent praedicatores sancti, qui custodiunt domum Domini, et excubant ad ostia ejus, ut callidis insidiatoribus intercludant aditum, ne decipiant innocentes, de quibus in Cantico canticorum scriptum est: »Lectulum Salomonis sexaginta fortes ambiunt ex fortissimis Israel, omnes tenentes gladios, et ad bella doctissimi (Cant. III),« quia et praesentem Ecclesiae quietem ac pacem praedicatores sancti contra haereticorum tuentur incursus, et internam coelestis patriae requiem perfectiores quoque fixa intentione [Col. 0466C] speculantur. Bene autem iterando adjungitur: »Ex fortissimis Israel.« Israel quippe, vir videns Deum interpretatur. Omnes quidem qui ad divinae visionis gaudia tendunt, recte Israel nomine censentur. Sed fortissimi, inquit, in eis sunt utique illi, qui sive coelestis dono speculationis sublimantur, seu praedicationis ministerium rite peragendum suscipiunt. Qui et apte sexagenario sunt numero designati, quia tales nimirum denarium aeternae retributionis pro perfectione bonae operationis exspectant, »omnes tenentes gladios et ad bella doctissimi,« illos tenentes gladios, de quibus dicit Apostolus: »Et galeam salutis assumite, et gladium spiritus, quod est verbum Dei (Ephes. VI).« Ad illa bella doctissimi, de quibus idem admonet, dicens: »Induite vos armaturam [Col. 0466D] Dei, ut possitis stare adversus insidias diaboli; quia non est nobis colluctatio adversus carnem et sanguinem, sed adversus principes et potestates (Ib.),« etc. Et recte doctissimi, quia bellandi magna arte indigent, qui carne inclusi, in terris positi, contra spiritalia nequitiae in coelestibus certant. Magna arte, imo magna Dei gratia indigent, cum contra archangelum tot millibus annorum ad bella exercitatum, carnis fragilitas pugnat. Recte ergo ducentae hastae de summa sexcentorum siclorum factae sunt, quia utriusque Testamenti doctrina et operatione perfecti esse noscuntur, cum quidquid sermone docuerint bonis exemplis probaverunt. Necnon et ducenta scuta quorum singula trecenti aures [Col. 0467A] vestiebant, perfectam fidem eorum significant, quam in sanctae Trinitatis confessione habebant. Bene ergo custodes domus Dei hastas et scuta aurea portant, quia sancti praedicatores, qui sunt Ecclesiae sanctae custodes, claritate supernae sapientiae splendentes, et verborum jaculis inimicos confodiunt, et scuto sacri fidei tela nequissimi ignea repellentes exstinguunt. Quod autem adjungitur: »Posuit ea rex in domo silvae Libani,« apte huic mysterio congruit. Quid ergo silva Libani, nisi gentium Ecclesiam significat, quae de fastu superbiae abscisa, in fabrica domus Dei convenienter aptatur? Unde et per Psalmistam dicitur: »Ecce audivimus eam in Ephrata, invenimus eam in campis silvae (Psal. CXXXI),« etc.

[Col. 0467B] »Fecit ergo rex Salomon thronum de ebore grandem; et vestivit eum auro fulvo nimis, qui habebat sex gradus. Et summitas throni rotunda erat in parte posteriori, et duae manus hinc atque inde tenentes sedile, et duo leones stabant juxta manus singulas: et duodecim leunculi stantes super sex gradus hinc atque inde.« Solium ergo quod rex Salomon fecit, bene Ecclesia sancta intelligitur, in qua pacificus noster regnans, judicia sua facere dignoscitur, quia anima »justi, sedes est sapientiae.« Et bene de ebore illud factum esse memoratur, quod non ad solas divitias intelligamus aptatum, sed quoniam elephans cujus haec ossa sunt nimiae castitatis asseritur, qui inter quadrupedia et sensu plurimum valet, et temperanter miscetur [Col. 0467C] feminae suae, et conjuge secunda non utitur. Hoc pudicis animabus decenter aptatum est, quia illae ebur fuisse noscuntur, quae per castitatem Christi Domini praecepta secutae sunt. Hanc vestivit auro fulvo nimis, quia splendorem gloriae suae ea inclarescere fecit, cum per signa et miracula majestatis suae potentiam ostendit. Habebat autem thronus iste sex gradus. Quid per senarium numerum, nisi bonorum operum perfectio designatur? »Sex diebus perfecit mundi ornatum, et septimo requievit ab operibus suis (Gen. I).« Siquidem et senarius primus est numerus, qui suis partibus perfectus esse dignoscitur. Habet enim medietatem tria, tertiam partem duo, sextam unum: unum vero, duo, et tria, sex fiunt. Igitur quia et sex aetatibus mundus constat, in quibus [Col. 0467D] licet operari quisquis ad coelestem patriam pervenire desiderat, bonis operibus ascendere festinet, quia nisi bonis actibus ascendatur, illuc minime pervenitur. »Et summitas throni rotunda erat in parte posteriori.« Quid enim rotunditas throni in parte posteriori, nisi requiem aeternam, quae post hanc vitam sanctis futura est, significatur? ubi quisquis hic bene laborat mercede operis sui remuneratus, perenni quiete perfruetur. Unde et in Cantico canticorum de hoc ipso throno sub alio exemplo commemoratur, ubi dicitur: »Ferculum fecit sibi rex Salomon de lignis Libani, columnas ejus fecit argenteas. Reclinatorium aureum, ascensum purpureum, media charitate constravit (Cant. [Col. 0468A] III).« Ferculum inde dictum, quod vel residentium et discumbentium in convivio corpora ferat, vel ipsum de loco ad locum soleat pro temporis opportunitate circumferri. Cui merito sancta Ecclesia comparatur, quae credentes ad aeternae vitae refectionem praedicatorum suorum mysterio circumfert. Ferculum itaque regis nostri, sancta Ecclesia est, quae de fortibus praedicatoribus quasi lignis cedrinis, imputribilibus mentibus est constructa. Quae recte ferculum dicitur, quia ipse fert quotidie animas ad aeternum convivium Conditoris sui. Cui ferculo columnae argenteae factae sunt, quia praedicatores sancti eloquii luce resplendent. Est autem columnis argenteis reclinatorium aureum, quia per hoc quod a sanctis praedicatoribus lucide dicitur, mentes audientium fulgore [Col. 0468B] claritatis intimae, in qua reclinentur, inveniunt. Item reclinatorium in ferculo fecit, cum spem perpetuae quietis fidelibus promisit: »Tollite, inquit, jugum meum super vos, et discite a me, quia mitis sum, et humilis corde, et invenietis requiem animabus vestris (Matth. XI).« Et hoc reclinatorium fecit aureum, quia requiem nobis aeternam divinae suae visionis gloria coruscam praeparavit. Et non nisi purpureus ad hoc ferculum ascensus invenitur, quia nullus Ecclesiam nisi sacramentis Dominicae passionis imbutus, ingreditur. Unde ipse ait: »Nisi manducaveritis carnem Filii hominis, et biberitis ejus sanguinem, non habebitis vitam in vobis. Qui manducat meam carnem et bibit meum sanguinem habet vitam aeternam, et ego resuscitabo [Col. 0468C] eum in novissimo die (Joan. VI).« Media charitate constravit propter filias Jerusalem, ea ipsa videlicet charitate, qua pro nobis passus est. Majorem enim hac charitatem nemo habet, ut animam suam ponat quis pro amicis. Et hoc est quod addidit propter filias Jerusalem, id est propter animas coelestium desiderio flagrantes. Quanto enim majorem Deus charitatem suam nobis pro nobis patiendo commendavit, tanto plures ad se reclamandum pro se patiendum accendit. »Et duae manus hinc atque inde tenentes sedile.« Quid ergo duae manus tenentes sedile Salomonis significant, nisi solatia divinae gratiae, quae sanctam Ecclesiam ad coeleste regnum provehunt? Et haec apte per binarium numerum descripta sunt, quia in utroque Testamento hoc praedicatur, hoc [Col. 0468D] maxime commendatur, quia non nisi per divinum adjutorium aliquod boni perfici potest. Unde ipsa Veritas dicit: »Sine me nihil potestis facere (Joan. XV).«---»Et duo leones stabant juxta manus singulas.« Quid per leones, nisi Patres utriusque Testamenti figurantur, qui per fortitudinem animi et sibi et aliis donari bene didicerunt? Duo ergo leones juxta manus stabant, quia in lege et in Evangelio sancti Patres quidquid boni fecerunt, non sibi, sed Deo deputaverunt. Unde et Psalmista dicit: »Non nobis, Domine, non nobis, sed nomini tuo da gloriam. Super misericordia tua et veritate tua (Psal. CXIII);« et Apostolus: »Gratia, inquit, Dei sum id quod sum (I Cor. XV).« Et item; »Qui gloriatur in [Col. 0469A] Domino glorietur (II Cor. X).«---»Et duodecim leunculi stantes super gradus sex hinc atque inde.« Quid per duodecim leunculos, nisi praedicatorum ordo qui apostolicam doctrinam sequitur, significatur. Hi ergo supra sex gradus hinc atque inde stant, quia bonorum operum gressus hinc et inde, suis doctrinis atque exemplis munire certant, ne prius labor bene incipientium in operando vacillet, sed rectitudinem habeat in gressu virtutum. Hinc scriptum est: »Fortitudo et decor indumentum ejus, et ridebit in die novissimo. Surrexerunt filii ejus et praedicaverunt beatissimam, vir ejus et laudabit eam. Multae filiae congregaverunt divitias, tu supergressa es universas (Prov. XXXI).« Sequitur:

»Sed et omnia vasa de quibus potabat rex Salomon [Col. 0469B] erant aurea, et universa supellex domus saltus Libani de auro purissimo: non erat argentum, nec alicujus pretii putabatur in diebus Salomonis.« Omnia vasa quae pacifici nostri ministerio funguntur, aurea fiunt: quia omnes animae sanctorum quae sunt vasa Dei, ut voluntati deserviant divinae splendore sapientiae et dilectionis nitentes, continent potum qui vitae est, et sit in eis fons aquae salientis in vitam aeternam. Nec alicujus pretii argentum putabatur in diebus Salomonis, quia secundum Apostolum: »Non est in sermone verbum Dei, sed in virtute (I Cor. IV).«---»Et praedicatio Evangelii non in persuasibilibus humanae sapientiae verbis consistit, sed in ostensione spiritus et virtutis, ut fides nostra non sit in sapientia hominum, sed in [Col. 0469C] virtute Dei (I Cor. II).« Unde ipsa Veritas ait: »Non omnis qui dicit mihi, Domine, Domine, intrabit in regnum coelorum (Matth. VII),« etc. Et item: »Qui solverit unum de mandatis istis minimis, et docuerit sic homines, minimus vocabitur in regnum coelorum (Matth. V).«

»Deferebant ergo Salomoni aurum de Tharsis et argentum, dentes elephantorum, et simias, et pavos.« Quid aurum argentumve significet, notum est. Caeterum dentes elephantorum possunt doctores, fortes propter nitorem sapientiae, designari. De quibus sponsae dicitur: »Collum tuum sicut turris eburnea;« per simias vero qui actus humanos imitari videntur, sed bestialiter vivunt, eos qui ad fidem ex gentibus veniunt, qui fidem tenere videntur, et [Col. 0469D] operibus fidem negant. Per pavos quippe quorum caro si siccata fuerit, imputribilis permanere dicitur, qui pennarum pulchritudine vestiuntur, perfectos igne tribulationis decoctos, adeo ut variis virtutibus decorentur, et incorruptionem fidei ac mentis retineant. Quanquam si ad virgines referri velint, accipere possumus hae de Tharsis fortiter conservet. Quod autem subditur: »Non est factum tale opus in universis regnis.« Apte sancta Ecclesia convenit, de qua scriptum est, videlicet de salsis amarisque fluctibus hujus saeculi ad Salomonem nostrum deferuntur. Tharsis exploratio gaudii dicitur:

»Magnificatus est rex Salomon super omnes reges [Col. 0470A] terrae divitiis et sapientia, et universa terra desiderabat videre vultum Salomonis, ut audiret sapientiam ejus, quam dederat Deus in cor ejus. Et singuli deferebant ei munera, vasa argentea et aurea, vestes et arma bellica, etc.« Bene ergo dictum est, quod »magnificatus sit rex Salomon super omnes reges terrae,« quia pacificus noster super omnem celsitudinem sanctorum, qui reges vere dicuntur, exaltatur, et nullus ei coaequari potest. Quoniam quis in nubibus aequabitur Domino, aut quis similis erit Deo inter filios Dei? Deus qui glorificatur in consilio sanctorum magnus et metuendus super omnes qui in circuitu ejus sunt. Et item: »Magnus Dominus noster et magna virtus ejus, et sapientiae ejus non est numerus.« Unde et Joannes dicit: [Col. 0470B] »Et vidimus gloriam ejus, gloriam quasi Unigeniti a Patre, plenum gratia et veritate (Joan. I).« Et universa terra desiderat videre vultum regis nostri, quia universa Ecclesia sanctorum hoc solummodo appetit, ut ad conspectum gloriae ejus perveniat. Cum per prophetam dicitur: »Tibi dixit cor meum, quaesivi vultum tuum, vultum tuum, Domine, requiram.« Et alibi: »Sicut cervus, inquit, desiderat ad fontes aquarum, ita desiderat anima mea ad te, Deus (Psal. XLI).« Et singuli deferunt ei munera, dum unusquisque secundum id quod vires sibi suppetunt, in verbo seu factis, obsequium student praestare Deo.



CAPP. XI et XII.

[Col. 0470C] »Rex autem Salomon amavit mulieres alienigenas multas, filiam quoque Pharaonis, et Moabitidas et Ammonitidas, Idumaeas, et Sidonias, et Hethaeas de gentibus super quibus dixit Dominus filiis Israel: Non ingrediemini ad eas, neque de illis ingredientur ad vestras,« et reliqua. Jam porro de caeteris operibus Salomonis, quid dicam, quem vehementer arguit sancta Scriptura, atque condemnat, nihilque de poenitentia ejus, vel de indulgentia Dei omnino commemorat, nec prorsus occurrit, quid ad salutem in allegoria boni significet haec est, flenda vorago subversionis. Nisi forte dicat quis mulieres alienigenas, quarum amore exarserat, significare ecclesias electas ex gentibus. Posset hoc fortasse non absurde intelligi, si illae propter Salomonem [Col. 0470D] desererent deos suos, et colerent Deum ejus. Cum vero ipse propter illas offendit Deum suum, et coluit deos earum, non est quid inde boni conjectari possit. Nec tamen nihil arbitror significare, sed malum, sicut de uxore filiabusque Lot diximus. Apparet enim in persona Salomonis mira excellentia et mira submersio. Quod igitur in illo diversis temporibus exstitit, prius bonum et posterius malum; hoc in Ecclesia in isto adhuc saeculo simul uno tempore ostenditur. Nam bona illius, bonos Ecclesiae: mala autem illius, malos Ecclesiae significare puto, tanquam in unitate illius areae. Sicut in illo uno homine bonos in granis, malos in paleis: aut in unitate unius segetis, bonos in tritico, malos in zizaniis.

[Col. 0471A] »Factum est igitur in tempore illo, ut Jeroboam egrederetur de Jerusalem, et invenit eum Ahias Silonites propheta in via, opertus pallio novo. Erant autem duo tantum in agro. Apprehendensque Ahia pallium suum novum quo opertus fuerat, scidit in duodecim partes et ait ad Jeroboam: Tolle tibi decem scissuras. Haec enim dicit Dominus Deus Israel: Ecce ego scindam regnum de manu Salomonis, et dabo tibi decem tribus. Porro una tribus remanebit ei propter servum meum David, et Hierusalem civitatem quam elegi ex omnibus tribus Israel,« etc. Illud quod post mortem Salomonis decem tribus a domo David, et a templo separatae sunt et duae relictae, satis indicat quod de tota illa gente Apostolus ait: »Reliquiae [Col. 0471B] propter electionem gratiae salvae factae sunt (Rom. IX).« Jeroboam vero qui decem tribus a domo David et a templo Dei separans ad idololatriam perduxit, significat haereticos qui dissensionem amant, et unitatem fidei catholicae haeresibus scindunt, ac sic cultui malignorum spirituum subsequentes tradunt. Interpretatur Jeroboam, dijudicans populum. Nam et haeretici dijudicare populum videntur, cum erroris sui sequacem faciunt. Cui rei bene conveniunt verba prophetae Ahiae Silonitis, qui missus est ad Jeroboam ita dicens:

»Tolle tibi decem scissuras. Haec enim dicit Dominus Deus Israel: Ecce ego scindam regnum Salomonis, et dabo tibi decem tribus. Porro una tribus remanebit ei propter servum meum David, et Jerusalem [Col. 0471C] civitatem quam elegi ex omnibus tribubus Israel.« Decem enim scissuras Jeroboam accepit, cum legis praecepta violanda corripuit. Et una tribus cum sobole David remansit, dum sors electorum juxta Apostoli doctrinam, in regula fidei catholicae remansit. »Quia unus Dominus, una fides, unum et baptisma (Ephes. IV).« Denique Roboam, filius Salomonis (III Reg. XIV), qui utili seniorum consilio relicto, adolescentium consilium secutus est, licet de domo David fuerit, tamen in via ejus non gradiebatur. Fecit enim Judas (Scriptura teste) in illis diebus malum coram Domino, et irritaverunt eum super omnibus quae fecerant patres eorum in peccatis suis quae peccaverant. Aedificaverunt autem et ipsi sibi aras et statuas et lucos super omnem collem excelsum, et [Col. 0471D] subter omnem arborem frondosam. Sed et effeminati fuerunt in terra, feceruntque omnes abominationes gentium, quas attrivit Dominus ante faciem filiorum Israel. Significat igitur malos rectores in Ecclesia, qui terrenis cupiditatibus dediti, negligunt curam habere subditorum et delectantes in multitudine sibi obsequentium, nec tamen condignam habent sollicitudinem sibi commissorum. Interpretatur autem Roboam latitudo populi. Et bene latitudo populi nominari possunt qui latam et spatiosam viam gradientes, per quam multi vadunt ad mortem, angustam viam quae paucorum est, et ad aeternam vitam ducit (Matth. VII), ingredi detrectant: relicto quesanctorum Patrum consilio, quorum [Col. 0472A] dicta et exempla ad celsitudinem tendunt perfectionis, eligunt juvenum obtemperare praeceptis, hoc est, eorum qui juvenilibus desideriis mancipati laudibus iniquis et adulationibus eos gravant, et fit in eis quod per prophetam dicitur: »Qualis populus, talis est et sacerdos. Omnes enim a minimo usque ad maximum avaritiae student, et caeci caecis ducatum praebentes in foveam perditionis pariter cadunt (Jer. VI, Matth. XV).« Quibus comminatur sapientia Dei dicens (Eccl. X): »Vae tibi terra cujus rex puer est, et cujus principes comedunt.« Et econtrario de sanctorum populo, et rege eorum Christo laudando subsequitur, dicens: »Beata terra cujus est rex nobilis, et cujus principes vescuntur in tempore suo, quia omnia quaecunque fecerint prosperabuntur.«



CAPUT XIII.
[Col. 0472B]

»Ecce vir Dei venit de Juda in sermone Domini in Bethel, Jeroboam stante super altare, et thus jaciente. Et exclamavit contra altare in sermone Domini, et ait: Altare, altare, haec dicit Dominus: Ecce filius nascetur Domini David Josias nomine, et immolabit super te sacerdotes excelsorum, qui nunc in te thura succendunt, et ossa hominum incendet super te,« et reliqua. Igitur propheta qui a Deo missus fuerat in Bethel, ut increparet Jeroboam super idololatria quam gessit, et a falso propheta seductus, comedit ibi et bibit contra praeceptum Domini, et propterea a leone in via occisus est: quid significat nisi qui in prosperis elevatur corde? ita ut praecepta Domini contemnat a »leone qui circuit [Col. 0472C] rugiens quarens quem devoret (I Petr. V.),« dente persuasionis malignae laniatus, per consensum peccati interficitur: ac per hoc necessarium est semper quaerere auxilium omnipotentis Dei, atque defensionem ipsius, ex toto corde sperare in misericordia ejus. Quid enim est homo, cujuslibet sit meriti, si Conditoris sui protectione deseratur? Quia nimirum protectio minus necessaria creditur, si semper habeatur: sed utiliter plerumque subtrahitur, ut sibimetipsi homo, quam sine illa nihil scit, ostendatur. Manus igitur Dei aliquando nos nobis per adversa insinuat, quae nescientes nos in prosperis portat, quia destituti dum cadere incipimus, et tamen adjuti retinemur, et doctrina fit, quod in lapsu trepidamus et custodia quod in statu permanemus. Nemo ergo [Col. 0472D] se alicujus virtutis aestimet, etiam cum quid fortiter poterit, quia si divina eum protectio deserat, ibi repente enerviter obruitur ubi se valenter stare gloriatur. Quid est enim quod vir Dei contra altare Bethel ad prophetandum directus, praesente rege, auctoritatem liberae vocis exercuit, ejusdemque regis extensum brachium in rigore mirabiliter astrinxit, quod tamen mox misericorditer saluti restituit, cujus in domo invitatus comedere noluit, quia ne in via comederet, prohibitionis Dominicae praecepta servavit. Qui tamen in eadem via et seductus comedit et pastus interiit. Qua in re quid subtili consideratione colligimus, quid (ut ita dixerim) formandum suspicamur, nisi quod forsitan apud semetipsum [Col. 0473A] tacitus, et pro praeceptis Dominicis regem se contempsisse gloriatus, ab interna mox soliditate quassatus est, et inde ei in opere culpa subripuit, unde sibi gloria in corde subrepsit? ut prophetae falsi verbis deceptus disceret, quia nequaquam propriae fortitudinis fuerit, quod ad regis verba restitisset. Bene autem et ejus ore mortis sententiam accepit, cujus seductione a vitae praeceptis deviavit, ut inde poenam veraciter sumeret, unde culpam negligenter admisisset. Hic autem manifeste ostenditur, quod peccatum inobedientiae in ipsa fuerit morte laxatum, quia idem leo qui viventem praesumpsit occidere, ausus contingere non est occisum. Qui enim occidendi habuit potestatem, de occisi cadavere comedendi licentiam non accepit. Quia is [Col. 0473B] cui culpa in vita fuerit punita, erat jam justus ex morte. In hoc facto ostenditur, quod nemo se alicujus virtutis aestimare debet, etiam cum quid fortiter (sicut dictum est) poterit. Iste enim quia praeceptis Dominicis regem contempsisse gloriatus corruit, ut prophetae falsi verbis deceptus disceret, quia non propriae fortitudinis fuerit quod regi restitisset.



CAPUT XIV.

»In quinto autem anno regni Roboam, ascendit Sesac rex Aegypti in Jerusalem, tulit thesauros domus Domini, et thesauros regios et universa diripuit. Scuta quoque aurea quae fecerat Salomon, pro quibus fecit Roboam scuta aerea, et tradidit ea in manum ducum scutariorum, et eorum qui excubabant [Col. 0473C] ante ostium domus Regis. Cumque ingrederetur rex in domum Domini, portabant ea qui praeeundi habebant officium, et postea reportabant ad armamentarium scutariorum,« et reliqua. De quo rege in libro Paralipomenon plenius narratur, ubi hoc modo legitur (II Par. XII): »Anno autem quinto regni Roboam, ascendit Sesac rex Aegypti in Jerusalem, quia peccaverunt Domino, cum mille ducentis curribus, et sexaginta millibus equitum. Nec erat numerus vulgi qui venerat cum eo ex Aegypto, Libyes scilicet et Trogloditae Aethiopes, cepitque civitates munitissimas in Juda, et venit usque Jerusalem. Semeias autem propheta ingressus est ad Roboam et principes Juda, [Col. 0473D] qui congregati fuerant in Jerusalem fugientes Sesac, dixitque ad eos: Haec dicit Dominus: Vos reliquistis me, et ego reliqui vos in manu Sesac. Consternatique principes Israel et rex dixerunt: Justus est Dominus. Cumque vidisset Dominus quod humiliati essent, factus est sermo Domini ad Semeiam, dicens: Quia humiliati sunt, non disperdam eos: daboque eis pauxillum auxilii, et non stillabit furor meus super Jerusalem per manum Sesac. Verumtamen ei servient ut sciant distantiam servitutis meae, et servitutis regni terrarum. Recessit itaque Sesac rex Aegypti ab Jerusalem sublatis thesauris domus Domini et domus regis, omniaque secum tulit, et clypeos aureos quos fecerat Salomon, pro quibus fecit [Col. 0474A] rex aeneos, et tradidit illos principibus scutariorum, qui custodiebant vestibulum palatii.« Quid ergo per figuram hoc insinuat, quod propter peccatum Roboam Sesac rex Aegypti de domo Domini thesauros abstulit, et thesauros regios, nisi quod mali rectores propter negligentiam suam regem Aegypti, hoc est, principem tenebrarum in Jerusalem typicam provocant, in Ecclesiam videlicet sibi commissam: ubi ipsi ad tempus dominari videntur, qui thesauros domus Domini et thesauros regios aufert, cum scientiam sanctarum Scripturarum simul et opera virtutum ab incautis et desidiosis abstrahit? Sesac ergo byssus cilicii sive gaudium cilicii interpretatur. Et quia byssus subtilitatem significat, cilicium vero, quod de caprarum setis conficitur, peccata, quid [Col. 0474B] melius in bysso cilicii, quam versutia fraudis diabolicae, in persuasione peccatorum accipi potest? Sesac enim Jerosolymitanas opes aufert, cum diabolus qui callide decipit, et gaudet in multitudine peccatorum ecclesiasticos quosque a scientia spirituali, et opere virtutum depraedat, eosque qui videbantur in Ecclesia decori esse, spoliatos secum in barathrum perditionis suae demergit, necnon et illud quod idem rex scuta aurea quae fecerat rex Salomon abstulit pro quibus fecit rex Roboam scuta aerea et tradidit ea in manu ducum scutariorum, ad eumdem sensum respicit. Salomon enim scuta aurea condens custodibus domus suae dedit, cum Redemptor noster spiritualem scientiam per duo testamenta doctoribus Ecclesiae ad tuendam plebem suam commendavit. [Col. 0474C] Hanc antiquus hostis per incuriam rectorum abstrahit, quia cum intenti sunt rebus terrenis minusque curam de coelestibus officio pristino et scientia denudatos, quasi in domo propria opibus spoliatos, dereliquit. Denique tales cum sensu spiritali privatos se conspiciunt, per eloquentiam verborum copiam quaerunt quatenus eorum sonoritate, velut scutorum aereorum firmitate, tutamen contra hostes pro subjectis sibi opponant. Sed quanto aes est vilius metallo auri, tanto inferior est vana eloquentia verae eloquentiae fructu. Unde per quemdam sapientem de eloquentia dicitur: »Ubi plurima verba, ibi frequenter egestas (Prov. XIII):« Et in psalmis ita legitur: »Vir linguosus non dirigetur super terram (Psal. XIII).« Nam de [Col. 0474D] sapientia ita scriptum est. »Sapientia pretiosior est cunctis opibus; et omnia quae desiderantur, non valent ei comparari. Longitudo dierum in dextera ejus et in sinistra illius divitiae et gloria (Prov. VIII).« Qui vero opportunam defensionem Ecclesiae vult exhibere contra haereticos et contra omnes inimicos sapientiae, utique adminicuto hoc debet perficere. Nec eloquentia aliquid ad hoc sine sapientia proficit, imo plurimum nocet. Porro quod legitur in sequentibus, quod bellum fuerit inter Roboam et Jeroboam, et Asa regem Juda, atque Baasa regem Israel cunctis diebus eorum, non aliud significare puto, quam quod sancta Ecclesia quae in unitate fidei persistit, bellum habeat semper cum [Col. 0475A] haereticis et schismaticis, et omnibus qui violare contendunt fidem catholicam. »Omnes enim (ut ait Apostolus) qui pie volunt vivere in Christo, persecutionem patientur: quia draco antiquus persequitur mulierem insidians calcaneo ejus, et ipsa conterit caput ejus (II Tim. III).« Asa enim tollens sive sustollens, et Baasa confusio vel siccitas interpretatur. Et bene Ecclesiae populus tollens sive sustollens dicitur, qui mentem suam ad superna desideria suspendens, confusionem terrenarum cupiditatum, cum earum suggestore diabolo, spernit: ac velut sicca et inutilia contemnit.



CAPUT XVI.

»Factus est autem sermo Domini ad Jehu filium [Col. 0475B] Anani contra Baasa, dicens: Pro eo quod exaltavi te de pulvere et posui ducem super populum meum Israel, tu autem ambulasti in via Jeroboam, et peccare fecisti populum meum Israel ut me irritares in peccatis eorum. Ecce ego demetam posteriora Baasa, et posteriora domus ejus, et faciam domum tuam sicut domum Jeroboam filii Nabath. Qui mortuus fuerit de Baasa in civitate, comedent eum canes, et qui mortuus fuerit ex eo in regione, comedent eum volucres coeli.« Haec verba contra omnes peccantes, et contra omnes haereticos et paganos maxime prolata sunt. Quippe qui peccatis pristinis, peccata semper nova adjiciunt, et malorum exemplis depravatis visceribus pejores fiunt. »Demetam (inquit) posteriora Baasa, [Col. 0475C] et posteriora domus illius et faciam domum ejus sicut domum Jeroboam filii Nabath.« Demetit Dominus posteriora Baasa, cum peccata iniquorum post finem vitae ulciscitur: demetit et posteriora domus ejus, cum imitatores illorum aeternis cruciatibus damnat. »Et faciam domum Baasa sicut feci domum Jeroboam filii Nabath,« cum peccatores in iniquitate sua perseverantes, simul cum diabolo et angelis ejus, inferni cruciatibus tradet. Baasa enim (ut diximus) confusio vel siccitas interpretatur. Jeroboam vero dijudicans populum: et Nabath, spontaneum resonat. Qui ergo confusiones errorum et peccatorum sequitur, et virorum gratiam spiritalem habere negligens, in ariditate peccatorum usque ad finem vitae perseverat, posteriora ejus [Col. 0475D] velut diaboli demetuntur, qui propria voluntate superbiendo sibi mortem generat. Et tunc populum perditorum velut dijudicare videtur, cum non judicium aequitatis, sed damnationis in eis exercere dignoscitur. Tunc enim peccatorum atque omnium iniquorum posteriora demetentur cum capite suo diabolo, quando judex vivorum et mortuorum in fine saeculi dicturus est his qui ad sinistram ejus stabunt: »Discedite a me, maledicti, in ignem aeternum, qui praeparatus est diabolo et sociis ejus. Et ibunt hi in supplicium aeternum, justi autem in vitam aeternam (Matth. XXV).«---»Qui mortuus (inquit) fuerit de Baasa in civitate, comedent eum canes, et qui mortuus fuerit ex eo in regione, [Col. 0476A] comedent eum volucres coeli.« Quid est ergo mortuum esse in civitate, nisi quemlibet fide tenus in Ecclesia perseverantem, criminibus capitalibus obnoxium esse? In civitate ergo moritur, qui intra Ecclesiam Dei opera pravitatis exercet. Ille enim ore canum laceratur, cum sententiis sanctorum doctorum increpatur, arguitur, atque damnatur. De quibus videlicet canibus in psalmo scriptum est: »Ut canes circuibunt civitatem (Psal. LVIII).« Canes enim a canendo dicti sunt. Canum enim consuetudo est, illa loca defendere, in quibus se norunt alimoniam reperire. Civitas autem illa, quam canes isti circumeunt, Jerusalem est, universaliter per mundum diffusa: hanc ergo circuisse Paulum, salutares generis humani testantur Epistolae, quae per [Col. 0476B] universas gentes velut sacra divina tonuerunt. O canem istum beatum, qui populos persequitur infideles, fures abigit, et ovilia sancta custodit, cujus latratas per totum mundum quasi gravisona tuba concrepuit. »Qui enim moritur, ait, ex Baasa in regione, comedent eum volucres coeli.« Illi enim ex Baasa, hoc est ex corpore diaboli confusione plenissima in regione moriuntur, qui, extra Ecclesiam separati, idololatriae aut haeresibus ore atque opere nefario deserviunt, hos enim volucres coeli comedunt, illae videlicet volucres, de quibus in Evangelio Dominus dicit in parabolas sementis, secus viam semen sparsum, volucres coeli comedisse (Matth. XIII). Tunc enim istae volucres eos comedunt, quoniam onustos peccatis secum ad aeternum rapiunt interitum.

[Col. 0476C] »Anno tricesimo primo Asa regis Juda, regnavit Amri super Israel duodecim annis. In Thersa regnavit sex annis: Emitque montem Samariae a Somer duobus talentis argenti, et aedificavit eum, et vocavit nomen civitatis quam exstruxerat nomine Somer Domini montis Samariae.« Hoc quomodo factum sit, Josephi verba manifestant, in quibus ita scriptum est: Tricesimo autem anno regis Asa, Ambri suscepit imperium, et tenuit annis duodecim. Quorum sex quidem annis fecit in Thersa, reliquos autem in civitate quae Mare compellabatur, a Graecis autem Samaria. Hic vero nominavit eam Samareton a Samaro quodam, qui ei montem venundederat, in quo constituerat civitatem. [Col. 0476D] In nullo autem differebat prioribus regibus, nisi quod pejor erat.

»Et addidit Achab in opere suo irritans Dominum Deum Israel, super omnes reges Israel, qui fuerant ante eum. In diebus ejus aedificavit Ahiel de Bethel Jericho,« et reliqua. Quod scriptum est de temporibus regni Achab: »In diebus ejus aedificavit Ahiel de Bethel Jericho. In Abiram primogenito suo fundavit eam, et in Segub novissimo suo posuit portas ejus.« Patet sensus, quia cum praefatae conditor urbis fundamenta illius ponere inciperet, primogenitus ejus, qui vocabatur Abiram mortuus est. Et cum urbe aedificata portas munire tentaret, novissimum filiorum suorum cognomento [Col. 0477A] Segub amisit. Quod ita futurum Josue cum eam destructam anathemati traderet imprecando praedixit. »Maledictus, inquiens, vir coram Domino, qui suscitaverit et aedificaverit civitatem Jericho (Jos. VI).« In primogenito suo fundamenta illius jaciat, et in novissimo liberorum ponat portas ejus. Quia vero Ahiel de Bethel destructa a Josue atque anathematizata Jericho moenia restaurat, cum quis eorum qui in Ecclesia habitum religionis assumpserat, ad agenda scelera quae ei Dominus Jesus in die baptismatis condonaverat, redit: quasque ipse anathematizaverat diaboli pompas, luxuriose vivendo repetit, cum errorum dogmata, vel gentilium fabulas, veritati Ecclesiasticae qua imbutus est quasi de Bethel egrediens ruinas [Col. 0477B] Jericho resuscitat. Meritoque talis coram Domino maledictus, et primum filiorum in fundatione nefariae civitatis, et novissimum in portarum positione amittit quia et fundamenta fidei a quibus bona aedificia inchoare, et claustra bonae actionis quibus perfici debuerat, perdit.



CAPUT XVII.

»Et dixit Elias Thesbites de habitatoribus Galaad ad Achab: Vivit Dominus Deus Israel, in cujus conspectu sto, si erit annis his ros et pluvia, nisi juxta oris mei verba. Et factum est verbum Domini ad eum, dicens: Recede hinc et vade contra orientem, et absconde te in torrente Carith qui est contra Jordanem et ibi de torrente bibes, corvisque [Col. 0477C] praecepi ut pascant te ibi. Abiit ergo et fecit juxta verbum Domini: cumque abiisset sedit in torrente Carith qui est contra Jordanem. Corvi quoque deferebant ei panem et carnes mane: similiter panem et carnes vesperi, et bibebat de torrente. Post dies autem aliquantos siccatus est torrens, non enim pluerat super terram.« Priusquam allegorice quid ista significent disseramus, libet inquirere juxta moralitatem, quid est quod ait: »Vivit Dominus in cujus conspectu sto.« Sciendum est quod duobus modis in conspectum Domini venimus, cum in extremo judicio ante tribunal ejus assistimus. Nam quoties Conditoris nostri potentiam ad sensum reducimus, toties in conspectu illius stamus. Unde recte nunc per virum Dei Eliam dicitur: »Vivit Dominus [Col. 0477D] Deus Israel in cujus conspectu sto.« His justus in conspectu Domini stat ut fideliter vivat, illic ut veraciter coronam vitae accipiat. Thesbi igitur unde Elias Thesbites dicitur, civitas est Galaaditis regionis. Caeterum spiritaliter Elias rectius Dei Filio assimilatus est, cui et auctoritas et nomen veri Dei congruit: Elias enim Dominus Deus interpretatur, sive fortis Deus, quod nomen substantialiter Dei Filio inest, auctoritatem sibi videlicet faciendi quid velit naturaliter vindicans. De quo per Psalmistam dicitur: »Fortis Dominus, potens in praelio (Psal. XXIII).« Thesbites autem captivans sive convertens interpretatur, sicut et de Domino scriptum est: »Converte, Domine, captivitatem nostram (Psal. [Col. 0478A] CXXV).« Et sicut Melchisedech in Scripturis (qui utique typum gessit Salvatoris) origo tacetur, ita et Eliae; in illius enim praefiguratione genus minime narratur, cum subito nomen illius introducitur, ex quo tribu vel familia ortus sit minime profertur. Torrens Cison qui et Carith interpretatur cognitio, sive concisio, vel divisio, quod Judaico populo congruere certissimum est. Panes vero et carnes ex quibus Elias, ministrantibus corvis, pastus est, opera pietatis et obsequium, quod eidem Domino a fidelibus ex populo Judaeorum exhibitum est, praefigurasse non dubium est. Siccatio torrentis abolitionem significat legis, quam, adveniente Salvatore, in carnalibus observationibus defecisse certum est. Nonnulli volunt aliter intelligi, quod nobis dissonum esse videtur, [Col. 0478B] quibusdam in locis. Absconditus est (inquiunt) Elias noster in torrente Carith, qui interpretatur calvus, et ibi de torrente bibit, cum in calvariae loco, ubi abscondita est virtus gloriae ejus, de torrente mortalitatis nostrae Dominus gustavit. Corvi autem pascebant Eliam, deferentes ei panem et carnes mane et vesperi, cum gentilitas de nigredine peccatorum veniens, Christo Domino salutem nostram esurienti, panem fidei et spem resurrectionis per gratiam ejus illuminata offert, mane videlicet, evangelicae praedicationis. Et item panem et carnes vesperi similiter defert, cum eamdem fidem usque ad finem mundi servans incontaminatam, cum carnis resurrectione venienti judici praesentat. »Post dies autem aliquantos siccatus est torrens,« quia consummato cursu praesentis [Col. 0478C] vitae, »absorpta erit mors in victoria (I Cor. I):« etiam »ultra mors non erit, neque luctus, neque clamor, quae prima abierunt (Apoc. XXI).« Hanc etenim intelligentiam prudenti lectori relinquimus, si hanc sibi eligere voluerit, quia nobis de corvorum refragare videtur intellectu.

»Factus est igitur sermo Domini ad eum dicens: Surge et vade in Sarepta Sidoniorum et manebis ibi. Praecepi enim ibi mulieri viduae, ut pascat te.« Mittitur Elias pascendus ad alienigenam viduam: haec igitur vidua gentium designat Ecclesiam, quae a suo diutius Conditore deserta, populum fidei verae, et rectae veritatis nescium, quasi pauperem filium egena stirpe nutriebat, id est verbi fructu ex parte docebat, donec adveniens sermo propheticus, qui [Col. 0478D] exsiccato vellere Israelis (ut pote clausa coeli janua) periclitabatur in Judaea, pasceretur ibi, simul et pasceret, et receptus videlicet a credentibus, et reficiens ipse credentes. Unde bene haec eadem vidua in Sarepta Sidoniae dicitur esse morata. Sidonia quippe inutilis venatio, Sarepta vero incendium, vel angustia panis interpretatur, quia »ubi abundavit peccatum, superabundavit et gratia (Rom. V).« Ubi rebus supervacuis acquirendis, quasi occupandi cura impendebatur, ubi dirae sitis incendium panisque spiritalis antea fiebat angustia, ibi farina oleumque ore prophetico benedicitur. »Quae volebat duo ligna colligere priusquam moreretur.« Non hic solo ligni nomine, sed etiam numero lignorum, signum [Col. 0479A] crucis exprimitur, quo nobis est panis vitae praeparatus aeternae. Benedicitur farina ejus et oleum, hoc est, gratia corporis Dominici et chrismatis unctio, sive fructus et hilaritas charitatis, quae cum impenditur, non defecisse dicitur: »Hilarem enim datorem diligit Deus (II Cor. IX).« Vidua autem ista quam Dominus non frumenti, sed verbi pane pascebat, eadem ipsa est, de qua dicitur in Psalmis: »Viduam ejus benedicens benedicam (Ps. CXXXI),« et reliqua. Illam scilicet, de qua et Paulus ait (Rom. VII): Mortuo viro, quibus volet nuptiis libera est, quia desinente legis littera (cujus finis Christus est) ad gratiae libertatem transitum faciens, Ecclesia videlicet ad Christum, quasi vidua legis nupsit. Hujus nunc in vasis oleum gratiae et benedictionis [Col. 0479B] farina non deficit, in omnibus fere gentibus fame manente, quarum cibus vitae esuriem ac fidei Trinitatis inediam, congrue praefiguravit illa quondam triennio fames.

»Factum est autem post verba haec, aegrotavit filius mulieris matrisfamilias, et erat languor ejus fortissimus, ita ut non remaneret in eo halitus. Dixit ergo ad Eliam: Quid mihi et tibi, vir Dei? Ingressus es ad me, ut rememorarentur iniquitates meae, et interficeres filium meum? Et ait ad eam: Da mihi filium tuum. Tulitque eum de sinu illius et portavit in coenaculum ubi ipse manebat, et posuit super lectum suum,« et reliqua. Hic actus Eliae, de suscitato mortuo filio viduae, apud quam hospitabatur, et cujus benedixit farinae et [Col. 0479C] oleo, bene exprimit actum Redemptoris nostri, in resurrectione populi ad fidem conversi. Quae enim haec vidua melius intelligi potest, quam Synagoga Judaeorum, quae Moysi more viduata filium nutriebat parvulum, hoc est, populum carnalem Judaeorum. Hic ergo ad ingressum Eliae, hoc est, Salvatoris nostri infirmabatur, quia in eum non credendo, sed spernendo, valida febre infidelitatis aegrotavit. Unde et mater ipsa conquerendo de infirmitate pueri, ad prophetam dicit: »Quid mihi et tibi, vir Dei? ingressus es ad me ut rememorarentur iniquitates meae, et interficeres filium meum?« Cum Synagoga Judaeorum de adventu Salvatoris conqueritur, quasi ipse esset causa interfectionis populi [Col. 0479D] Judaici. Hinc est quod Caiphas conspirans de nece Christi, ad turbam ait: »Expedit enim ut unus homo moriatur pro populo, et non tota gens pereat. Si dimittimus eum sic, omnes credent in eum. Et venient Romani et tollent nostrum locum et gentem (Joan. XVIII, XI).« Sed sicut propheta Dei, verbis viduae non exasperatus: quin potius misertus ait ad eam:

»Da mihi filium tuum: Tulitque eum de sinu illius et portavit in coenaculum ubi ipse manebat, et posuit super lectum suum et expandit se, atque mensus est super puerum tribus vicibus, clamavitque ad Dominum et ait: Domine, Deus meus, revertatur, oro, anima pueri hujus in viscera ejus.« Ita et Redemptor noster non exasperatur [Col. 0480A] malitia Judaeorum, sed misertus populi credentis, tulit eum de sinu matris, cum eum tulit de carnali observantia legis. »Et posuit super lectum suum,« hoc est, demonstravit ei vitam habere in morte sua. »Expanditque se tribus vicibus, atque mensus est super puerum.« Cum Trinitatis fidem illi praedicando et faciendo insinuabat. Et clamans ad Patrem, dixit: »Pater, ignosce illis, quia nesciunt quid faciunt (Luc. XXIII).« Etitem: »Pater, inquit, clarifica Filium tuum, ut Filius tuus clarificet te: Sicut dedisti ei potestatem omnis carnis, ut omne quod dedisti ei, det eis vitam aeternam. Haec est autem vita aeterna, ut cognoscant te solum Deum verum, et quem misisti Jesum Christum (Joan. XVII).«

[Col. 0480B] »Exauditus est autem Elias, et reversa est anima pueri intra eum et revixit. Tulitque illum et reddidit matri suae.« Cum Dominus noster populum salvans credentem, signa et miracula ostendebat incredulis, ut agnoscerent veraciter illum vivere, qui credit in nomine ejus. Et sic eveniet, ut verba mulieris admirantis de suscitato puero, plebs Judaica veritate superata, praeclamet ad Christum ac dicat: »Nunc in isto cognovi, quoniam vir Dei es tu, et verbum Domini in ore tuo verum est.«



CAPUT XVIII.

»Post dies multos verbum Domini factum est ad Eliam in anno tertio, dicens: Vade et ostende te Achab, ut dem pluviam super faciem terrae.« [Col. 0480C] Tres anni famis, scientiam sanctae Trinitatis, populo Judaeorum vel in toto mundo defuisse praefigurabant. Sex vero menses ad opus bonum pertinent, quod penitus desierat ab illis, de quibus propheta dicit: »Non est qui faciat bonum, non est usque ad unum.« Abdias princeps exercitus Israel, cujus nomen interpretatur servus Domini, illos quodammodo praesignabat, qui ex principibus Judaeorum crediderant et erant occulti discipuli Domini, ut Nicodemus et caeteri. Nam quod ait ad populum: »Usquequo claudicatis in duas partes?« ita potest intelligi. Illi enim utroque pede claudicant, qui Deo pariter et diabolo obsequium praestare cupiunt.

[Col. 0480D] »Ivit ergo Elias ut ostenderet se Achab. Erat autem fames vehemens in Samaria. Vocavitque Achab Abdiam dispensatorem domus suae,« et reliqua. Quod autem Elias congregans universum Israel, contra prophetas Baal disceptabat, illisque frustra nitentibus, ipse altare Domini curavit quod destructum fuerat, et tulit duodecim lapides juxta numerum tribuum filiorum Jacob, ad quem factus est sermo Domini, dicens: »Israel erit nomen tuum:« et aedificavit de lapidibus altare in nomine Domini. »Fecitque aquaeductum quasi per duas aratiunculas in circuitu altaris, et composuit ligna divisitque per membra bovem, et posuit super ligna, et ait: Implete quatuor hydrias aqua, et fundite super holocaustum et super ligna. Rursumque dixit: [Col. 0481A] Etiam secundo hoc facite. Qui cum fecissent secundo, ait: Etiam tertio idipsum facite, feceruntque et tertio. Et currebant aquae circa altare, et fossa aquaeductus repleta est,« et reliqua. Quid convenientius figurare potest, quam quod Redemptor noster contra mundi principem ejusque satellites decertans ac superans, altare Domini quod destructum fuerat, hoc est, fidelium suorum corda ab omni labe iniquitatis purgans aram Deo dedicat? Quae ex duodecim lapidibus constructa esse memoratur, quia ex his, qui propheticam et apostolicam fidem seu doctrinam sequuntur, gratissima Deo ara construitur, in qua quotidie sacrificium laudis in odorem suavitatis offertur. Fecitque aquaeductum quasi per duas aratiunculas in circuitu altaris, ex [Col. 0481B] contrito videlicet corde, et humiliato spiritu flumina producendo lacrymarum pro timore gehennae, et desiderio vitae aeternae. Ibi et composuit ligna, quia et sanctorum dicta et facta ad exemplum, credentibus constituit. Divisitque per membra bovem, et posuit super ligna cum omnes actus suos ad exemplum sanctorum patrum fideles formare docuit. Jussitque super holocaustum et super ligna semel, iterum, atque tertio, aquam infundere: quia omni tempore necesse est nobis verba, cogitatus, atque opera nostra, in pura oratione atque compunctione lacrymarum mundare, et non prius cessare, quam fossae aquaeductus repleantur, id est, donec futurum gaudium, praesenti memoriae succedens, perfecte compleatur. Sicque erit juxta id quod sequitur:

[Col. 0481C] »Ignis de coelo cadens ad invocationem Eliae, voravit holocaustum, ligna et lapides, pulverem quoque et aquam quae erat in aquaeductu lambens. Quod cum vidisset omnis populus, cecidit in faciem suam et ait: Dominus ipse est Deus, Dominus ipse est Deus.« Quando discrimen superni judicis dicta et facta, ac totam vitam nostram perfecte examinans, probandos nos sicut igne probatur argentum, immortales ac beatos factos in sede collocabit perpetua: ut ad instar virorum Israelitarum in aeternum gratulando canamus: »Dominus ipse est Deus, ipse fecit nos et non ipsi nos. Nos autem populus ejus et oves pascuae ejus (Psal. XCIX).« Mundato itaque altari Domini, et consumptis holocaustis, dixit Elias propheta Dei ad populum.

[Col. 0481D] »Apprehendite omnes prophetas Baal, et ne unus quidem fugiat ex eis.« Quos cum comprehendissent, duxit eos Elias ad torrentem Cison, qui interpretatur duritia eorum, et interfecit eos ibi. Sic quoque Redemptor noster, adveniente die judicii, mittet angelos suos et colligent omnia scandala de regno ejus, et eos qui operantur iniquitatem, et mittent eos in stagnum ignis et sulphuris, ubi est bestia et pseudoprophetae, ubi et missus est diabolus qui deducebat eos, et cruciabuntur ibi secundum duritiam et impoenitens cor eorum, die ac nocte in saecula saeculorum.

»Post haec Elias ascendit in verticem Carmeli et [Col. 0482A] protinus in terram posuit faciem inter genua sua, et dixit ad puerum suum: Aspice et ascende contra mare. Qui cum ascendisset et contemplatus esset, ait: Non est quidquam. Et rursum ait illi: Revertere septem vicibus. In septima autem vice, ecce nubecula parva quasi vestigium hominis ascendebat de mari,« et reliqua. Quid in hac re significatur, nisi quod nascente Christo Dei Filio inter homines, et teneritudinem carnis nostrae accipiente, postquam mortem gustavit, et victor de mundo ad coelos ascendit, imbrem gratiae divinae per septiformem Spiritum de supernis ad terras misit, qui nos a peccato mundaret, et spiritales fructus gignere faceret.



CAPUT XIX.

[Col. 0482B] »Timuit Elias et surgens abiit quocunque eum ferebat voluntas. Venitque in Bersabee Judae, et dimisit ibi puerum suum, et perrexit in desertum viam unius diei. Cumque venisset et sederet subter unam juniperum, petivit animae suae ut moreretur, et ait: Sufficit mihi, Domine, tolle animam meam, neque enim melior sum quam patres mei. Projecitque se, et obdormivit sub umbra juniperi,« et reliqua. Sancti viri qui, sublevante Spiritu, ad summa rapiuntur, quandiu in hac vita sunt, ne aliqua elatione superbiant, quibusdam tentationibus reprimuntur, ut nequaquam tantum proficere valeant, quantum volunt. Sed ne extollantur superbia, etiamsi sit in eis ipsarum quaedam mensura virtutum. [Col. 0482C] Hinc est enim quod Elias dum tot virtutibus in alta profecisset, quadam mensura suspensus est, dum Jezabel postmodum, quamvis reginam, tamen mulierculam fugit. Perpendo quippe hunc mirae virum virtutis ignem de coelo trahere, et secundo quinquagenarios viros, cum suis omnibus petitione subita concremare, verbo coelos a pluviis claudere, verbo coelos pluviis aperire, suscitantem mortuos, ventura quaeque praevidentem, et ecce rursus animo occurrit, quo pavore ante unam mulierculam fugit. Considero virum timore perculsum de manu Dei mortem petere nec accipere, de manu mulieris mortem fugiendo vitare. Quaerebat enim mortem fugere, dicens: »Sufficit mihi, tolle animam meam, neque enim melior sum quam patres mei, et obdormivit [Col. 0482D] sub umbra juniperi.« Unde ergo sic potens, ut tot illas virtutes faciat? Unde sic infirmus, ut ita feminam pertimescat? nisi quia dispensationes superni nutus, mensura occulti libraminis appenduntur, ut ipsi sancti homines et multum valeant per potentiam Dei, et rursum quadam mensura moderati sint per infirmitatem suam. In illis virtutibus Elias quod de Deo acceperat, in istis infirmitatibus, quid de se poterat, agnoscebat. Illa potentia virtus fuit, ista infirmitas custos virtutis. In illis virtutibus ostendebat quod acceperat, in istis infirmitatibus hoc quod acceperat, custodiebat. In miraculis monstrabatur Elias, in infirmitatibus servabatur.

»Et ecce angelus tetigit eum, et dixit illi: Surge, [Col. 0483A] »comede. Respexit, et ecce ad caput suum subcinericius panis, et vas aquae. Comedit ergo et bibit, et rursum obdormivit. Reversusque est angelus Domini secundo, et tetigit eum, dixitque illi: Surge, comede. Grandis enim tibi restat via. Qui cum surrexisset comedit et bibit, et ambulavit in fortitudine cibi illius quadraginta diebus et quadraginta noctibus usque ad montem Dei Horeb,« et reliqua. Quid ergo hic Elias bis pastus ab angelo exprimit, nisi naturae infirmitatem? Quibus non sufficit simplex pastus, sed duplex, quatenus ad superna valeamus ascendere. Sicut enim corpus sine alimento corporali subsistere nequit, ita nec anima vivere potest sine verbo Dei. Angelus enim qui Eliam pavit, quem congruentius quam ipsum summi consilii angelum [Col. 0483B] significat, cujus ope tam in corporali quam etiam in spiritali natura subsistimus? Ambulavit enim Elias postquam surrexerat a somno, et comedit et bibit, in fortitudine cibi illius quadraginta diebus et quadraginta noctibus usque ad montem Dei Horeb. Sic et nos dum inertiae somnum a nobis excutimus, necesse ut divino solatio confortati gressum bonorum operum per omne tempus vitae praesentis summopere continuemus festinemusque ascendere in montem Dei, et in locum sanctum ejus, ut ibi requiem inveniamus aeternam.

»Cumque venisset illuc, mansit in spelunca. Et ecce sermo Domini ad eum, dixitque illi: Quid hic agis, Elia? At ille respondens ait: Zelo zelatus sum pro Domino Deo exercituum, quia dereliquerunt [Col. 0483C] pactum tuum filii Israel. Altaria tua destruxerunt, et prophetas tuos occiderunt gladio, et derelictus sum ego solus, et quaerunt animam meam ut auferant eam. Et ait ei: Egredere, et sta in monte coram Domino. Et ecce Dominus transiit, et spiritus grandis et fortis subvertens montes, et conterens petras ante Dominum. Non in spiritu Dominus. Et post spiritum commotio. Non in commotione Dominus. Et post commotionem ignis. Non in igne Dominus. Et post ignem sibilus aurae tenuis. Quod cum audisset, Elias operuit vultum suum pallio, et egressus stetit in ostio speluncae, et ecce vox ad eum, dicens: Quid hic agis, Elia? Et ille respondit: Zelo zelatus sum pro Domino Deo exercituum, quia dereliquerunt pactum tuum [Col. 0483D] filii Israel. Altaria tua destruxerunt, et prophetas tuos occiderunt gladio et derelictus sum ego solus, et quaerunt animam meam ut auferant eam. Et ait Dominus ad eum: Vade et revertere in viam tuam per desertum in Damascum. Cumque perveneris illuc, unges Hazael regem super Syriam, Jebu filium. Nam si unges regem super Israel: Elisaeum autem, filium Saphat, qui est de Abelmehuda, unges prophetam pro te,« et reliqua. Spiritus autem Domini montes evertit, et petras conterit, quia pavor, qui ex adventu ejus irruit, et altitudinem cordis nostri dejicit, et duritiam liquefacit. Sed in spiritu commotionis et ignis non esse dominus dicitur: esse vero in sibilo aurae tenuis non negatur, quia nimirum [Col. 0484A] cum mens contemplationis sublimitate suspenditur, quidquid perfecte conspicere praevalet, Deus non est. Cum vero subtile aliquid conspicit, hoc est, quod de incomprehensibili substantia aeternitatis audit. Quasi enim sibilum tenuis aurae percepimus, cum saporem incircumscriptae veritatis contemplatione subita subtiliter degustamus, tunc ergo verum est, quod de Deo cognoscimus cum plene nos aliquid de illo cognoscere non posse sentimus. Unde bene illic subditur: »Quod cum audisset Elias, operuit vultum suum pallio, et egressus stetit in ostio speluncae, et ecce vox ad eum dicens: Quid hic agis, Elia?« etc. Post aurae tenuis sibilum vultum suum propheta pallio operuit, quia in ipsa subtilissima contemplatione veritatis, quanta ignorantia homo tegatur agnoscit. [Col. 0484B] Vultui namque pallium superducere est, ne altiora mens quaerere audeat, hanc considerationem propriae infirmitatis velare, et nequaquam intelligentiae, oculos, ultra se praecipitanter aperiat, sed ad hoc quod apprehendere non valet, reverenter claudat. Qui haec agens, in speluncae ostio stetisse describitur. Quid namque spelunca nostra est, nisi haec corruptionis habitatio, in qua adhuc ex vetustate retinemur? Sed cum aliquid percipere de cogitatione divinitatis incipimus, quasi jam in speluncae nostrae ostio stamus. Quia enim progredi profecte non possumus, ad cognitionem tamen veritatis inhiantes, jam aliquid de libertatis aura captamus. In ingressu ergo speluncae stare, est represso nostrae corruptionis obstaculo, ad cognitionem veritatis incipere exire. Unde et nube in tabernaculo [Col. 0484C] descendente, Israelitae e longinquo cernentes, in papilionum suorum ostiis stetisse memorantur, quia hi adventum Divinitatis utcunque conspiciunt, quasi jam ex habitaculo carnis procedunt. »Et ecce vox ad Eliam, dicens: Quid hic agis, Elia? Et ille respondens ait: Zelo zelatus sum pro Domino Deo exercituum, quia dereliquerunt pactum tuum filii Israel. Altaria tua destruxerunt, et prophetas tuos occiderunt gladio, et derelictus sunt ego solus, et quaerunt animam meam ut auferant eam. Et ait ei: Egredere, et sta in monte coram Domino. Et ecce Dominus transiit, et spiritus grandis et fortis subvertens montes, et conterens petras ante Dominum. Non in spiritu Dominus. Et post spiritum commotio. Non in commotione Dominus. [Col. 0484D] Et post commotionem ignis. Non in igne Dominus. Et post ignem sibilus aurae tenuis. Quod cum audisset, Elias operuit vultum suum pallio,« etc. Certum est quod cordis sui oculum per elationis tenebras exstinguit, qui cum recta agit, considerare meliorum merita negligit. At contra, magnae humilitatis radio semetipsum illuminat, qui aliorum bona subtiliter pensat, quia dum ea, quae ipse fecerit, facta foris et ab aliis videt ac conspicit, eum qui de singularitate intus erumpere nititur superbiae tumorem premit. Hinc est quod voce Dei ad Eliam solum se aestimantem, dicitur: »Reliqui mihi septem millia virorum, qui non curvaverunt genua ante Baal (Rom. XI):« ut eum non solum se remansisse cognosceret, [Col. 0485A] elationis gloriam quae ei de singularitate surgebat, inclinaret. Propheta nempe erat, et saepe mysteria superna cognoverat: quid ergo difficile fuit agnoscere in hoc mundo fideliter Deo famulos remansisse? sed hic solerter intuendum est, oculum cordis elatio quam nequiter claudat, quando qui humilis et occulta Dei noverat, elatus et aperta nesciebat. »Et ait Dominus ad Eliam: Vade et revertere in viam tuam per desertum Damasci. Cumque perveneris, unges Hazael regem super Syriam et Jehu filium. Nam si unges regem super Israel, Elisaeum autem, filium Saphat, qui est de Abelmehula, unges prophetam pro te. Et erit, quicunque fugerit gladium Hazael, occidet eum Jehu: et quicunque fugerit gladium Jehu interficiet eum Elisaeus,« et reliqua. [Col. 0485B] Hoc non ita accipiendum est, quod propheta Dei Elisaeus homicida futurus sit et tyrannus, sed magis spiritaliter intelligendum, quia justitia divina quae singulis reddit secundum opera sua, punit peccata hominum, aliquando manifesta ultione, aliquando occulto judicio. Vindicat per reges et duces, vindicat per prophetas et sacerdotes cum alios nocentes facit plecti mucrone, alios transverberat gladio linguae. Unde David et Salomon, et caeteri reges poenam aeris exigebant, cum eos trucidari jubebant. Et item alibi scriptum est de superborum et inobedientium poena: »Dolavi eos (inquit) in prophetis et occidi eos in verbis oris mei (Ose. VI).

»Profectus ergo inde Elias, reperit Elisaeum, filium Saphat, arantem in duodecim jugis boum, et [Col. 0485C] ipse in duodecim arantibus unus erat. Cumque venisset Elias ad eum, misit pallium suum,« etc. Igitur profectus Elias reperit Elisaeum, filium Saphat, arantem in duodecim jugis boum, cum Redemptor noster descendens de coelo, divino judicio acquisivit populum adhuc terrenis operibus inhiantem, in quo salutem fecit, cum eum ad fidem convertit. Elias enim interpretatur (ut jam diximus) Dominus Deus: Saphat, judicantis: et Elisaeus Dei mei salus. Jam mirabiliter super quem propheta pallium suum misit, cum illum Dominus fide catholica induit. »Omnes, ait Apostolus, qui in Christo baptizati estis Christum induistis (Gal. III).«

»At ille statim relictis bobus, cucurrit post Eliam et ait: Osculer, oro te, patrem meum et matrem [Col. 0485D] meam, et sic sequar te.« Quia mox ut electorum chorus audivit loquentem per Evangelium Dominum: »Qui non renuntiaverit omnibus quae possidet, non potest meus esse discipulus (Luc. XXIV),« statim cessavit terrenis lucris inhiare, saecularibus desideriis deservire. Totum se contulit ad servitium Christi, nec tamen aliis verbum vitae praedicare desinit. Hoc enim osculari patrem et matrem cum quoscunque possit, sive de Judaeis, sive de gentibus velle sermone corrigere.

»Tulit itaque Elisaeus par boum et mactavit illud, et in aratro boum coxit carnes et dedit populo, et comederunt.« Cum populus christianus carnalia desideria mactans, totum exercitum suum in opus [Col. 0486A] evangelizando convertit, unde sufficientem pastum auditoribus suis praebere possit. Ipse vero sequitur nostrum Eliam et ministrat ei, qui vestigia ejus sequens, hoc est, mandata illius fideliter observans, ministerium ei bonorum operum condigne exhibere satagit.



CAPUT XX.

»Porro Benadab rex Syriae congregavit omnem exercitum suum et triginta et duos reges secum et equos et currus, et ascendens pugnabat contra Samariam et obsidebat eam,« et reliqua. Quod Benadab rex Syriae, obsidens et impugnare incipiens Samariam, ait:

»Haec faciant mihi dii, et haec addant si suffecerit pulvis Samariae pugillis omnis populi qui sequitur [Col. 0486B] me.« Hunc habet sensum: Samaria necesse est, juxta morem civitatum ut haberet terram interius propter muros, ipsis pene muris aequalem, ne videlicet eos sine subsidio terrae adjacentis erectos, creber insistente manu hostili dejiceret ictus arietis. Extrinsecus autem murorum altitudo longe superficiem terrae transcenderat, maxime cum in montis verticem (ut Scriptura refert) fuerit urbs eadem posita. Ait ergo rex superbus obsessam terrens civitatem, quod tantam haberet secum exercitus multitudinem, ut etiam si quisque militum ejus, unum solummodo lapidem vel cespitem, vel stipitem ad construendum contra urbem aggerem apportasset, agger exsurgeret qui superficiei civitatis ipsius, quae erat intra muros, esse videretur aequalis, ita ut ex aequo [Col. 0486C] pugnantes contra civitatem tela vel faces mittero possent. Cujus temeritatem arrogantiae modesto sermone compescens rex Israel ait:

»Dicite ei: ne glorietur accinctus aeque ut discinctus.« Aliud est enim accinctus, aliud discinctus, alius non accinctus. Accinctus nam quod est qui cingulo circumdatus incedit. Discinctus, qui cingulum nuper deposuit. Verbi gratia balneum intraturus, vel lectum ascensurus, vel ad terram forte tunicam induturus. Non accinctus qui nuper tunica indutus necdum se abdita zonae circumpositione munivit. Sic ergo in expeditione castrensi, qui pesitus est recte accinctus nominatur, id est armis indutus. Qui pugna confecta victor domum redit, jure discinctus vocatur: quia nimirum depositis armis [Col. 0486D] optatae pacis otium gerit. Qui vero necdum pugnare, neque se ad certamen parare jam coeperat, merito non accinctus esse dicitur. Ait ergo rex Israel, regi Syriae glorianti, quasi jam cepisset Samariam, quam obsidere coeperat: »Ne glorietur accinctus, aeque ut discinctus.« Ac si aperte dicat: Noli gloriari quasi jam victor bellici discriminis, qui adhuc in acie positus, quem victoria sequatur ignoras. Et verum profecto dicebat: Nam mox inito certamino, Benadab non victis adversariis triumphans, sed coelo suo exercitu fugiens domum rediit. Mystice autem Benadab hostis Israel significat diabolum, omnium bonorum inimicum, qui diversos exercitus malignorum spirituum ad subvertendum populum Dei contrahit. [Col. 0487A] Sed per pueros principum Israel vincitur, cum per bonos auditores sanctorum doctorum, quidquid aure audiunt, factis implere nituntur. Antiquus hostis in fugam vertitur omnisque suus exercitus a militibus Christi proturbatur. Qui bene ducenta millia et triginta duo esse dicuntur, quia hi qui utriusque testamenti scientiam perfecte tenent, et Trinitatis fidem cum gemina charitate Dei videlicet et proximi conservant, apti per omnem modum militiae summi regis esse comprobantur.

»Fugit quoque Benadab rex Syriae in equo cum equitibus. Nec non egressus rex Israel percussit equos et currus, et percussit Syrum plaga magna.« Quid est quod Benadab, rex Syriae, in equo cum equitibus fugere describitur, nisi quod princeps [Col. 0487B] omnium iniquorum diabolus, quorum oculi sublimes sunt? Syrus enim interpretatur sublimis, in equo suae superbiae considens, cum equitibus suis, scilicet omnibus superbis, quia ipse est caput super omnes filios superbiae, ab exercitu Christi, hoc est, humilibus et Deum timentibus superatus, in fugam vertitur. Et rex Israel percutit equos et currus, quia de ipso Rege regum scriptum est, quod currus Pharaonis et exercitum ejus, equum et ascensorem ejus submersit in Rubro mari: dum nequitias spiritales cum vero Pharaone, antiquo videlicet hoste, aquis baptismatis obruit humani generis delendo peccata.

»Accedens autem propheta ad regem Israel, dixit ei: Vade et confortare, et scito et vide quid facias. Sequenti enim anno rex Syriae ascendet contra [Col. 0487C] te. Servi vero regis Syriae dixerunt ei: Dii montium sunt dii eorum, ideo superaverunt (Exod. XV),« et reliqua. Quod Benadab, rex Syriae semel victus, iterum instaurat praelium contra Israel, significat diabolum a malitiae suae intentione nunquam cessare. Qui licet a sanctis viris saepius vincatur, tamen iterum instaurat praelium contra illos. Et dum uno modo vincitur, alio statim vincere conatur. Hinc est quod servi regis Syriae dixerunt ei: »Dii montium sunt dii eorum, ideo superaverunt nos. Sed melius est ut pugnemus contra eos in campestribus, et obtinebimus eos.« Quia maligni semper dolose sentientes: si spiritualibus vincuntur, in corporalibus bellum praeparare contendunt. Hoc quoque diabolus, hoc et totus exercitus ejus maxime satagunt, ut animas [Col. 0487D] hominum de supernis ad ima praecipitent, quo facilius eos vincere possint. Si viderint eos coelestia desiderare, terrena et caduca ad amandum ingerunt. Si viderint illos prosperitate concessa Deo gratias agere, student ut per adversa frangantur. Sed sicut regis Syriae et servorum ejus non convenit dictio cum opere: quia ubi se superare posse confidebant, ibi superati sunt: ita et princeps mortis saepe ibi vincitur, cum exercitu suo, ubi se aestimat vincere posse: »Quia infirma mundi elegit Deus, ut confunderet fortia: et ea quae non sunt, ut ea quae sunt destrueret (I Cor. I).« Tentabat igitur antiquus hostis beatum Job, et dum sibi substantiam ejus et filios tradi a Domino expeteret, ut per hoc ejus animum [Col. 0488A] subverteret, nec tamen in hoc praevaleret ad extremum, ut in ipsum sibi potestas daretur, postulavit. Quo concesso, quasi mox victor existeret carnem ejus gravi ulcere vulneravit. Sed quo vehementius de prosperitate in dolore per depositum persequebatur, eo validius per patientiam ipsius prosternebatur. Et Paulo apostolo datus est stimulus carnis suae angelus Satanae, ut eum colaphizaret: quatenus virtus in infirmitate perficeretur (II Cor. XII).

»Tunc vir quidam de filiis prophetarum, dixit ad socium suum in sermone Domini: Percute me. At ille noluit percutere. Cui ait: Quia noluisti audire vocem Domini, ecce recedes a me, et percutiet te leo. Cumque paululum recessisset ab eo, invenit eum leo atque percussit. Sed et alterum [Col. 0488B] conveniens virum, dixit ad eum: Percute me. Qui percussit eum et vulneravit. Abiit ergo propheta, et occurrit regi in via, et mutavit aspersione pulveris oculos suos. Cumque rex transisset, clamavit ad regem, et ait: Servus tuus egressus est ad praeliandum,« et reliqua. Porro hoc de hac eadem re Josephus taliter refert: Interea quidem propheta, nomine Micheas, accedens ad unum Israelitarum, petiit ut eum in capite pro voluntate Domini percuteret. Cui nolenti praedixit ei, eo quod inobediens esset Deo, ejusque praecepto, leone occurrente, perimeretur. Quod dum illi homini contigisset, accessit propheta rursus ad alium, et idem ut faceret imperavit. Quid dum percussisset eum, et ejus verticem cruentasset alligato capite accessit ad regem, dicens [Col. 0488C] ei: Quod dum esset in exercitu constitutus, accepisset a quodam tribuno servandum captivum, sibique ab eo dictum, ut si captivus fugeret, ipse moreretur. Quo fugiente, is, qui eum tradiderat, mortem ei minaretur inferre. Dum respondente Achab mortem ei imminere justissimam, solvit caput, et agnitus est Micheas esse propheta. Hac enim parabola utebatur propter sermones quos erat ei dicturus. Ait namque quomodo Deus ei concessisset, ut supplicium hostis evaderet: ipse inimicum ejus Benadab qui Deum blasphemaverat, dimisisset et propterea Deus decrevisset, ipsum quidem ab illo perimi, populum vero ab exercitus invasione consumi. Iratus vero Achab prophetam illum quidem clausum servari jussit. Confusus autem Michaeae sermonibus ad suam [Col. 0488D] domum remeavit. Secundum leges vero tropologiae maxime providendum est servis Dei, ne secundum exemplum Achab regis Israel, perniciosa securitate sibi blandiantur quandiu hostis vivit ne dum se quasi victores perpetuos arbitrentur, per fraudem diaboli pacem promittentis, citius elidantur. Quia sicut tunc propheta praedicto regi pro inconsiderata pietate pronuntiavit citius justam affore ultionem, ita nunc propheticus sermo praenuntiat, si paciscamur cum diabolo, aeternam nobis pro hoc imminere poenam.



CAPUT XXI.

»Post verba autem haec, vinea erat Naboth Jezraelitae qui erat in Jezreel juxta palatium Achab [Col. 0489A] regis Samariae. Locutus est ergo Achab ad Naboth, dicens: Da mihi vineam tuam, ut faciam mihi hortum olerum, quia vicina est et prope domum meam. Daboque tibi pro ea vineam meliorem: aut si commodius tibi putas, argenti pretium, quanto digna est. Cui respondit Naboth: Propitius sit mihi Dominus, ne dem haereditatem patrum meorum tibi. Venit ergo Achab in domum suam, indignatus et frendens super verbo quod locutus fuerat ad eum Naboth Jezraelites, dicens: Non dabo tibi haereditatem patrum meorum,« et reliqua. Narrat Scriptura quod Achab rex concupiverit vineam Naboth Jezraelitae, quae erat in Jezrael juxta palatium regis, ut faceret ibi in ea hortum olerum. Quo nolente eam illi dare, per consilium [Col. 0489B] impiissimae uxoris ejus, videlicet reginae Jezabel, idem Naboth, subintroductis falsis testibus, lapidatus est, et mortuus, ejusque vinea direpta a rege et possessa est. Quis ergo iste Naboth Jezraelita fuerit, et quae ejus vinea consideremus. Interpretatur ergo Naboth conspicuus, sive possessio; Jezrael, honestas Dei, sive semen Dei. Et quem melius honestatem, vel semen Dei dicere possumus, quam Filium Dei, qui est splendor gloriae et figura substantiae ejus, quem constituit Deus haeredem universorum, per quem fecit et saecula. Ad quem Psalmista deprecans, ait: »Qui sedes super cherubim, appare coram Ephraim, Benjamin et Manasse. Excita potentiam tuam et veni, ut salvos facias nos (Psal. LXXIX).« Iste Naboth habuit vineam de qua Isaias plenissime [Col. 0489C] per canticum loquitur ad extremum inferens. Vinea Domini sabaoth domus Israel est. Et in Psalmo: »Vineam, inquit, de Aegypto transtulisti, ejecisti gentes et plantasti eam (Ibid.).« Cui septem circumdedit, ut in Evangelio legitur, id est vel murum urbis, vel Angelorum auxilia. Et fodit in ea torcular, aut altare, aut illa torcularia quorum et tres psalmi titulo praenotantur, id est octavus et octogesimus sextus. Et aedificavit turrim hanc, haud dubium quin templum, de quo dicitur per Michaeam: »Et turris nebulosa filia Sion (Mich. IV).« Et locavit eam agricolis, quos alibi vineae operarios appellavit vel colonos. Hanc vineam concupivit Achab qui interpretatur frater patris, populus videlicet Judaicus, de quo Christus carnem assumere [Col. 0489D] dignatus est, ut fecisset in ea hortum olerum, hoc est ut ubi virgultum gratiae spiritalis germinare debuit, ibi fragilia quaeque dogmata per pharisaicam superstitionem transplantaret. Sed Naboth hanc vineam dare nolenti, id est Christo Pharisaeorum superstitionibus non consentienti, impia uxor Jezabel insidiata est, quae interpretatur cohabitatrix sive fluxus vanus, quod bene convenit Synagogae, quae habitare videbatur in domo Domini, sed per varia desideria vanitatis defluebat.

»Misit ergo Jezabel litteras ad majores natu, et ad optimates qui erant in civitate, ut, subintroductis falsis testibus, testimonium falsum contra Naboth ponerent, quod benedixisset Deum et [Col. 0490A] regem, et sic eductum de civitate lapidarent ut moreretur.« Cum Synagoga per pontifices, scribas, et pharisaeos meditata est mortem Christi, de qua scriptum est in Evangelio: »Principes autem sacerdotum, et omne concilium quaerebant falsum testimonium contra Jesum, ut eum morti traderent, et non invenerunt, cum multi falsi testes accessissent. Novissime autem venerunt duo falsi testes et dixerunt: Hic dixit: Possum destruere templum Dei, et post triduum reaedificare illud (Matth. XXVI).« Duo ergo falsi testes contra Naboth falsum testimonium dicebant, quod benedixisset Deum et regem: et Judaei per duos falsos testes Christo opponebant, quod potentiam et naturam sibi divinitatis ascriberet. Unde Pilato ad Judaeos ita dicente: [Col. 0490B] »Accipite eum vos, et crucifigite: ego enim non invenio in eo causam.« Responderunt ei Judaei: »Nos legem habemus, et secundum legem debet mori: quia Filium Dei se fecit.«

»Lapidatus est itaque Naboth extra civitatem, instigante Jezabel, ut eo mortuo, Achab vineam ejus possideret.« Sic et Salvator extra portam passus est, crucifixus videlicet in loco Calvariae, excitante per zelum Synagoga populum, ut peterent mortem Christi, quatenus, eo occiso, securius viverent. Unde quasi sibi consulentes, aiebant: »Ecce mundus totus post eum abiit. Et si dimittimus eum sic, omnes credent in eum (Joan. II).« Haereditas ergo Christi Ecclesia est, conjunctis ei data est de gentibus, quam non moriens illi pater reliquit, sed [Col. 0490C] ipse sua morte mirabiliter acquisivit, quia resurgendo possedit. Hanc autem, occiso eo, mali coloni praeripere moliebantur, cum crucifigentes eum Judaei, fidem quae per eum est, exstinguere, et suam magis quae ex lege est, justitiam praeferre, ac gentibus imbuendis conabantur inserere. Extra vineam haeres vineae trucidatur (Matth. XXI), quia Jesus ut sanctificaret per suum sanguinem populum extra portam passus est. Et bene convenit huic mysterio quod in loco hoc quo linxerunt canes sanguinem Naboth, secundum prophetae sententiam lambebant etiam sanguinem Achab. Et in agro Jezrael canes comederunt carnes Jezabel, quia cum canes illi de quibus scriptum est: »Circumdederunt me canes multi (Psal. XXI),« sanguinem Redemptoris nostri lingua [Col. 0490D] venenata expetebant: ipsi etiam a canibus illis, de quibus item Scriptura dicit: »Non est bonum sumere panem filiorum, et mittere canibus (Matth. XV),« ut nequissimi raptores et scelestissimi possessores vineae Domini, in eodem loco quo Dominus passus est, trucidabantur, et carnes eorum bestiis et volucribus comedendae tradebantur. Et ita impia gens illa, quae in passione Domini profana voce clamabat: »Sanguis ejus super nos et super filios nostros,« ibidem sanguinem suum foetidissimum meruit fundi, ubi Salvatorem suum expetebat occidi. Refert quidem Josephus quod ex omni Judaea populi in die solemni paschae, Hierosolymam velut exitiali quadam manu cogente convenerunt, quos tricies centena millia [Col. 0491A] hominum dicit fuisse justo, scilicet Dei judicio, tempore hoc ultionis electo, ut qui in diebus Paschae Salvatorem suum et salutare Christum Domini cruentis manibus et sacrilegis vocibus violaverant, in ipsis diebus velut in unum carcerem omnis multitudo conclusa, feralis poenae exitium quod merebatur, exciperet.



CAPUT XXII.

»Vocavit ergo rex Israel eunuchum quemdam, et dixit ei: Festina adducere Michaeam filium Jemla. Rex autem Israel et Josaphat rex Juda sedebant, unusquisque in solio suo, vestiti cultu regio,« et reliqua. Quod autem Michaeas vocatus ad regem Israel, ita dicens:

»Vidi Dominum sedentem super solium suum, et [Col. 0491B] exercitum coeli assistentem ei a dextris et a sinistris ejus. Et dictum est: In quo decipiam Achab, ut ascendat et cadat in Ramoth Galaad. Et dixit alius ita, et alius aliter. Et egressus unus, dixit: Ego decipiam eum. Et dictum est: In quo decipies? Qui respondit, dicens: Egrediar et ero mendax spiritus in ore omnium prophetarum ejus.« Quid per solium Domini, nisi angelicas potestates accipimus? Quarum mentibus Deus altius praesidens, inferius cuncta disponit. Et quid exercitus coeli, nisi ministrantium angelorum describitur? Quid est ergo quod exercitus coeli a dextris et a sinistris ejus stare perhibetur? Deus enim qui ita est intra omnia, nec dextra nec sinistra concluditur. Sed dextra Dei pars angelorum electa; sinistra autem Dei pars angelorum [Col. 0491C] reproba designatur. Non enim Deo solummodo boni qui adjuvent, sed etiam qui redire nolentes gravant. Nec quod coeli exercitus dicitur angelorum pars reproba, intelligi posse prohibetur. Quas enim suspendi in aere novimus, aves coeli nominamus. Et de eisdem spiritibus Paulus dixit: »Contra spiritalia nequitiae in coelestibus (Ephes. VI);« quorum caput enuntians, ait: »Secundum principem potestatis aeris hujus.« A dextra ergo et sinistra angelorum exercitus stat, quia et voluntas electorum spirituum divinae pietati concordat, et reproborum sensus suae malitiae serviens judicio districtionis ejus obtemperat. Unde et mox fallax spiritus in medium prosiluisse describitur, per quem Achab rex exigentibus meritis decipiatur. Neque enim fas est credere bonum [Col. 0491D] spiritum fallaciae deservire voluisse, ut diceret: »Egrediar et ero mendax spiritus in ore omnium prophetarum ejus.« Sed quia Achab rex peccatis praecedentibus dignus erat, ut tali debuisset deceptione damnari, quatenus qui saepe volens ceciderat in culpam, quandoque volens caperetur ad poenam, occulta justitia, licentia malignis spiritibus datur: volentes, ut quos in peccati laqueo strangulant, in peccati poenam etiam nolentes trahant. Denique is [Col. 0492A] qui vitam reprobam non mutat, et a perpetrandis peccatis animum non avertit, cum a propheta aliquid requirit, illa audit Deo disponente, quae merebatur audire damnandus. Ecce enim, ut unum vel duo ex multis loquamur, ab omnipotentis Dei cultu domus Israel sub idolorum servitute recesserat, et tamen ad prophetas a quibus decipi consueverat, saepe veniebat, prospera requirens, cum ex ore prophetarum perversa agens prospera audire merebatur. Quid aliud superna judicia agebant, nisi ut peccator populus in suo corde caperetur, quatenus qui perfidiam sequendo deliquerat, sic prophetarum suorum blandis sermonibus deciperetur, ut jam nec pertimesceret, quia deliquisset: et tanto post durius raperetur ad poenam, quanto nunc securius viveret [Col. 0492B] in culpa? Sed ecce jam largiente omnipotenti Deo, ab idolorum cultura motum est quamplurimum genus humanum, veram fidem publice fatetur, subdilignis et lapidibus, vel cuilibet creaturae in adoratione renuit. Securus jam prophetam quilibet in fide positus consulit, quia hoc auditurus est, quod audire fidelem decet. Fidenter dicam, ab immunditiis aliis atque a pravis actibus recessisset, recessurus esset. Nam cum Paulus egregius praedicator clamet, et »fugit avaritiam in qua est idolorum servitus (Col. III),« quisquis adhuc avaritiae subjectus est, a cultu idolorum liber non est. Si ergo is qui avaritiae aestibus anhelat, in fide quidem positus esse videtur, sed aliena ambit accipere, honores mundi desiderat comprehendere, habere temporalem gloriam concupiscit, [Col. 0492C] atque de hac eadem gloria prophetam consulit: justum valde est, ut ex culpae suae merito, a prophetae ore prospera audiat, quatenus qui verba Dei audire in sacro eloquio noluit, ut terrena despiceret, coelestia ambiret, illud judice Deo ex prophetae sui ore audiat, unde amplius obligatus cadat, dum spe terrenae gloriae delectatus suis pascitur desideriis, ad ima semper ducatur. Neque enim bonus fuit ille spiritus, qui mendax esse appetiit in ore prophetarum. Unde et praemissum est, quia exercitus coeli stetit a dextris et a sinistris ejus. Deus enim qui incircumscripta est veritas in illa aeterna beatitudine, quae dextera ejus dicitur, sinistram non habet, quia nihil est quod displicere possit. Sed quia simul omnia [Col. 0492D] contuetur, simul cuncta aspicit, ea vi, in qua et bonos spiritus, et malos videt: exercitus coeli a dextris et a sinistris habere describitur, ut per dextram intelligamus angelos electos, per sinistram vero spiritus reprobos. Nec movere debet quod exercitus coeli, etiam repulsi angeli vocantur, quia et ipsi, quamvis ab aethereo expulsi sint, adhuc tamen in aereo coelo demorantur, sicut Paulus ait: »Contra spiritalia nequitia in coelestibus (Ephes. VI).«



IN LIBRUM QUARTUM.
[Col. 0493]


PRAEFATIO.
[Col. 0493A]

Tandem aliquando, Domino cooperante, quartum quodammodo navigando appulimus librum, quo valeat quandoque requiem nostra habere manus, quae ducit oblique remos, per aequora quaeque doctorum. Vastum enim ceu transivimus mare, prosperantibus zephyrorum flabris superioris libelli, et Domino flante quodammodo (ut quidam ait), carmina syrenarum surda transnavigavimus aure, nautas imo naucleros, scilicet gnaros maris, qui, afflante Spiritu sancto, pelagus hujus itineris crebro transiere freti. Sed jam nunc licet a longe, quasi portum littoris cernimus: perpendimus, inquam, quid transivimus, perpendimus quoque quo appropinquamus, et gratulamur, et quasi transductis post tergum oculis, [Col. 0493B] consideramus, qualiter undosum gnaviter per freta navigando compressimus aequor. Fit certius illud quod adhuc restat transnare ad littus. Sed quanquam parvum videatur spatium, quod debeamus carpere maris, verum est nobis necessarium, ut aquilone descendente leniter flabris aspiret prosperantibus auster, qui suspensa vela impellit, ut prosperetur navis. Nam assolet fieri, ut dum incaute cupiunt nonnulli absque flatu Spiritus summi transire caerula ponti, incidant in saxa, imo offendant in montem, et non inveniant portum, sed potius planctum: ideoque est nobis caute deducere puppim, leniter quo currat tuta mare per altum quo portus accipiat, ipsam de gurgite tandem, et sedere valeat, fixa in littore gaudens, ut saltem commercia vel [Col. 0493C] parvulis congesta, possit conferre doctorum, et licet superioris libri mysteria Christi et Ecclesiae pandunt, verum iste prae omnibus passionem, imo ascensionem demonstrat Salvatoris. Unde isti libri Regnorum non immerito praefiguraverunt libros quatuor Evangeliorum, ubi evidenter quod in figura in eisdem gestum est, in veritate sunt expleta. Idcirco volo stylum illuc revertere ovans, abdita diutius ne maneant mystica dona. Sed ex dictorum doctorum [libris] decerno congerere plura, et in modum libelli cupio, Domino favente, concludere nostrum opus, compendioso videlicet ac brevi sermone, ne videar libelli stromatum excedere modum. Ait sacra historia.



CAPUT PRIMUM.

[Col. 0493D] »Praevaricatus est autem Moab in Israel, postquam mortuus est Achab. Ceciditque Ochozias per cancellos coenaculi sui quod habebat in Samaria, et aegrotavit. Misitque nuntios dicens ad eos: Ite, consulite Beelzebub deum Accaron, utrum vivere queam de infirmitate mea hac. Angelus autem Domini locutus est ad Eliam Thesbiten dicens: Surge et ascende in occursum nuntiorum regis Samariae, et dices ad eos: Nunquid non est Deus in Israel, ut eatis ad consulendum [Col. 0494A] Beelzebub deum Accaron? Quamobrem haec dicit Dominus: De lectulo super quem ascendisti non descendes, sed morte morieris,« et reliqua. Mortuo quoque impiissimo rege Achab, impius haeres successit, filius utique ejus Ochozias, de quo Scriptura narrat quod fecerat malum in conspectu Domini, et ambulaverat in via patris sui et matris suae, et in via Jeroboam, filii Naboth, qui peccare fecit Israel. Servivit quoque Baal et adoravit eum, et irritavit Dominum Deum Israel, juxta omnia quae fecerat pater ejus. Sed non diu prospere egit, quia per cancellos coenaculi sui, quod habebat in Samaria, cecidit et agrotavit. »Misitque nuntios ad Beelzebub deum Accaron, ut consulerent eum utrum vivere posset de hac infirmitate.« Cui cum Elias [Col. 0494B] nuntiis suis obvians de morte vicina respondisset, misit ad eum quinquagenarium principem, cum militibus sibi subjectis, ut eum adducerent. Sed his igne coelesti consumptis, iterum misit alium quinquagenarium, qui similiter cum suis combustus est. Misit iterum, qui reservatus est. Itaque rex iste populum Judaeorum, et maxime principes significat, qui peccatis et vitiis dediti, veritatem a se repellebant, imo persequebantur. Unde legitur in Evangelio: »Quia miserunt principes et Pharisaei ministros ut apprehenderent Jesum (Joan. VII).« Et iterum: »Quaerebant ergo eum apprehendere, et nemo misit in eum manus, quia nondum venerat hora ejus, et fugit in montem solus orare (Joan. VIII).« Et iterum: »Cogitaverunt ut interficerent eum (Joan. XI).« Jesus ergo [Col. 0494C] non palam ambulabat jam apud Judaeos, sed abiit in regionem intra desertum, in civitatem quae dicitur Ephraim. Domus ergo Ochoziae Synagoga est Judaeorum, quae legalibus praeceptis quasi cancellis coenaculi, undique circumdata erat. Sed sicut Ochozias qui per cancellos quibus tueri debuerit ruens, aegritudinem nimiam incurrit, ita et populus Judaeorum, legis custodiam excedens, in languorem desperabilem peccatorum cecidit. Ubi quia divina praesidia dereliquit, salutis remedia invenire non meruit. Confugit enim, sicut rex impius fecit, ad falsorum deorum praesidia, a quibus magis laesus quam adjutus est. Et ideo de prophetico ore corripitur, et de ejus vicina morte praedicitur. Hinc per Isaiam dicitur: »Cum dixerint ad vos, quaerite a pythonibus et a divinis [Col. 0494D] qui stridunt in incantationibus suis (Isa. VIII).« Nunquid non populus a Deo suo requiret pro vivis ac mortuis, ad legem magis et ad testimonium? Quod si non dixerint juxta verbum hoc, non erit eis matutina lux. Et qui transierit per ea corruet et esuriet, et cum esurierit irascetur, et maledicet regi suo, et suspiciet sursum, et ad terram intuebitur. Ecce tribulatio et tenebrae, dissolutio, angustia et caligo persequens, et non poterit avolare de angustia sua. Mittit rex impius duos quinquagenarios [Col. 0495A] cum subditis sibi militibus, ut exhibeant Eliam, qui divino igne consumpti sunt tertius autem missus salvatur. Quinquagenarius namque numerus confessio poenitentiae est, quo declaratur remissio peccatorum. Judaei ergo nolentes Christum Deum esse perfectum nec principem poenitentiae, dicunt ad eum: »Quinquaginta annos nondum habes, et Abraham nosti?« In futuro divino igne incenduntur et exstinguuntur. Tertius autem quinquagenarius, quia conversus ad fidem Trinitatis, poenitentiae sacramenta cognovit, indulgentiam meruit.



CAPUT II.

»Factum est autem cum levare vellet Dominus Eliam per turbinem in coelum, ibat Elias et Elisaeus [Col. 0495B] de Galgalis. Dixitque Elias ad Elisaeum: Sede hic quia Dominus misit me usque ad Bethel. Cui ait Elisaeus: Vivit Dominus et vivit anima tua, quia non derelinquam te,« et reliqua. Quid est quod Elias ad coelum raptus dicitur? nunquid eum adhuc in hac carne corruptibili positum, ad illud summae quietis coelum ante resurrectionem ascensionemque Domini credimus esse perductum: sed aliud est coelum aerium, aliud aethereum. Coelum quippe aerium terrae est proximum: Unde et »aves coeli (Matth. VI)« dicimus, quia eas volitare in aere videmus. In coelum itaque aerium Elias sublevatus est ut in secretam quamdam terrae regionem repente duceretur, ubi magna jam carnis et spiritus quiete viveret, quousque ad finem mundi redeat, et mortis [Col. 0495C] debitum solvat. Sublevatus namque Elias, ascensionem Dominicam designavit. Ille enim mortem distulit, non evasit. Redemptor autem noster, quia non distulit, superavit, eamque resurgendo consumpsit, et resurrectionis suae gloriam, ascendendo declaravit. Notandum quoque est quod Elias in curru ascendisse legitur, ut videlicet aperte monstraretur, quia homo purus adjutorio egebat alieno. Per angelos quippe illa facta et ostensa sunt adjumenta, quia nec ad coelum quidem aereum per se ascendere poterat, quem naturae suae infirmitas gravabat. Redemptor autem noster, non curru, non angelis sublevatus legitur, quia is qui fecerat omnia nimirum super omnia sua virtute ferebatur. Illuc enim revertebatur ubi erat, et inde redibat ubi remanebat: quia cum per humanitatem [Col. 0495D] ascenderet in coelum, per divinitatem, et terram pariter continebat et coelum. Sicut autem Joseph a fratribus venditus venditionem Redemptoris nostri figuravit, sic Enoch translatus atque ad coelum aereum Elias sublevatus, ascensionem dominicam designavit (Gen. XXXVII). Ascensionis suae Dominus praenuntios et testes habuit, unum ante legem, alium sub lege, ut quandoque veniret ipse, qui veraciter coelos penetrare potuisset. Unde et ipse ordo in eorum quoque utraque sublevatione, per quaedam incrementa distinguitur. Nam Enoch translatus, Elias vero ad coelum subvectus esse memoratur, ut veniret postmodum, qui nec translatus nec subvectus, coelum aethereum sua virtute [Col. 0496A] penetraret. Qui nobis in se credentibus, carnis quoque munditiem largiretur, et sub eo per incrementa temporum virtus castitatis excresceret. In ipsa quoque eorum translatione, qui ascensionem Dominicam, et videlicet famuli designaverunt, et in ipso se, qui ad coelum ascendit, Dominus ostendit. Nam Enoch quidem uxores et filios habuit, Elias vero neque uxorem neque filios legitur habuisse. Pensate ergo quomodo per incrementa creverit munditia castitatis quod et per translatos famulos et per ascendentis Domini personam patenter ostenditur. Translatus namque est Enoch, per coitum genitus, et per coitum generans. Assumptus est vero Dominus, neque per coitum generans, neque per coitum generatus. Quaeritur autem quomodo Elisaeus [Col. 0496B] cum suus magister Elias locum postulandi ei offerret, duplicem spiritum Eliae postulaverit, cum Dominus dicit in Evangelio: »Non est discipulus super magistrum: perfectus autem omnis erit si sit sicut magister ejus (Matth. X).« Cui petitionis mysterium si consideretur, non importuna sed necessaria postulatio esse decernitur.

»Dixit ergo Elias ad Elisaeum: Postula quod vis ut faciam tibi antequam tollar a te. Dixitque Elisaeus: Obsecro ut fiat spiritus tuus duplex in me. Qui respondit: Rem difficilem postulasti. Attamen si videris me quando tollar a te, erit quod petisti: si autem non videris, non erit.« Quem enim hoc loco significat Elias, nisi caput nostrum, Dominum scilicet Redemptorem? Et quem Elisaeus nisi corpus [Col. 0496C] ejus quod est Ecclesia? Dat locum postulandi Elias noster, cum in Evangelio dicit: »Petite et dabitur vobis (Matth. VII).« Et item: »Petite, inquit, et accipietis, ut gaudium vestrum plenum sit (Joan. XVI).« Hac ergo fiducia accepta a Domino, postulat Elisaeus, hoc est populus Christianus, ut fiat spiritus Christi duplex in eis, hoc est duplex gratia Spiritus sancti, in remissionem utique peccatorum et collationem virtutum. Redemptor igitur noster, qui »non habuit peccatum, neque peccatum fecit, nec dolus inventus est in ore ejus (I Petr. II),« remissione peccatorum non eguit, qui peccatum nullum habuit. Opera autem virtutum in Spiritu sancto fecit, sicut ipse in Evangelio dicit Judaeis: »Si ego in digito Dei ejicio daemonia, profecto pervenit in vos regnum Dei [Col. 0496D] (Matth. XII).« Inseparabilia sunt igitur opera sanctae Trinitatis, id est Patris et Filii et Spiritus sancti, Veritate attestante quae ait: »Quia quae Pater facit, haec eadem similiter et Filius facit (Joan. V).« Et Apostolus: »Haec omnia operatur unus atque idem Spiritus dividens singulis prout vult (I Cor. XXII).« Bene quidem postulat Ecclesia ut spiritum duplicem accipiat Christi, quia et remissione peccatorum indiget, qua non eguit Christus, et munere virtutum quas ex plenitudine sua per Spiritum sanctum tribuit Christus, qui »ascendens in altum captivam duxit captivitatem, dedit dona hominibus (Ephes. IV).« Illis videlicet hominibus qui spem suam firmiter in illum ponunt. Hinc est quod Elias dicit ad [Col. 0497A] Elisaeum: »Si videris me quando tollar a te, erit quod petisti: si autem non videris, non erit.« Quia nisi quis recte fidei oculos in illum ponat et credat fideliter passionem, resurrectionem et ascensionem ejus ad Patrem, petitionis suae fructum non capiet, quod subsequens ratio designat.

»Elias enim secum comitante Elisaeo ad ripam Jordanis veniens, tulit pallium suum et involvit illud, et percussit aquas quae divisae sunt in utramque partem, et transierunt ambo per siccum. Cumque Elias raptus esset, Elisaeus levavit pallium Eliae, quod ceciderat ei. Reversusque stetit super ripam Jordanis, et pallio Eliae quod ceciderat ei percussit aquas et non sunt divisae, et dixit: Ubi est Deus Eliae etiam nunc? percussit aquas et divisae [Col. 0497B] sunt huc atque illuc,« etc. Quid significat pallium Eliae, nisi Incarnationem Domini, per quam Redemptor noster lethi fluvium disrumpit, nobisque transitum ad vitam praeparavit? Hoc ergo pallium Elisaeus post transitum Eliae retinuit, quia fidem Incarnationis Christi Ecclesia post ascensionem ejus ad coelos reservavit, per quam praesentis vitae fluctus transire satagit. Sed sicut Elisaeus percutiens pallio fluvium, aquas non divisit, antequam dixit: Ubi est Deus Eliae etiam nunc? et sic percussit aquas et divisae sunt: ita Ecclesia nisi per invocationem nominis Domini, virtutes ullas facere non potest. Quia sicut ipse dixit: »Sine me nihil potestis facere (Joan. XV),« nihil est enim humanum studium, nisi adsit divinum adjutorium. Unde Apostolus dixit: [Col. 0497C] »Deus est qui operatur in nobis et velle et perficere pro bona voluntate (Phil. VIII).« Et Propheta ad Dominum, ait: »In te inimicos nostros ventilabimus cornu, et in nomine tuo spernemus insurgentes in nos (Psal. XLV),« etc.

»Dixerunt quoque viri civitatis ad Elisaeum: Ecce habitatio civitatis hujus optima est, sicut tu ipse, Domine, perspicis, sed aquae pessimae sunt et terra sterilis. At ille ait: Afferte mihi vas novum, et mittite in illud sal.« Postulabatur Elisaeus a populo ut aquas Jericho malignas et steriles sanaret. Accepit vas novum fictile et jecit in illud sal, et demersit illud in flumen, et statim fluminis aquae sanatae sunt, quo facto praenuntiabat propheta, quia Verbum caro fieret et habitaret in nobis. Inde in [Col. 0497D] similitudinem Verbi sal, id est sapientiam, dedit in vas fictile, in corpus scilicet humanum, et immittens in aquam demersit. Quod quidem significabat quia omnes populi qui sub figura aquarum in toto mundo steriles erant, per Christi Incarnationem fecunditatem et benedictionem accepturi essent.

»Ascendit autem inde in Bethel; cumque ascenderet per viam, pueri parvi egressi sunt de civitate, et illudebant ei, dicentes: Ascende, calve, ascende, calve. Qui cum post se respexisset, vidit eos et maledixit eis in nomine Domini. Egressique sunt de saltu duo ursi, et laceraverunt ex eis quadraginta et duos pueros.« Elisaeus quoque propheta, sicut saepe diximus, figuram Christi gessit. Denique [Col. 0498A] vocabulum illud salus Dei interpretatur. Salus autem Dei quis est alius nisi Filius ejus, qui et Salvator ubique vocatur? Parvuli vero illi illudentes saluti Dei, id est Elisaeo, Judaeorum habuere personam, qui ad crucem Domino Salvatori subsannabant, qui dicunt. »Ascende, calve, ascende, calve:« quia in Calvariae loco Christus ascensurus erat in crucem. Quod vero conversus maledixit Elisaeus, et exierunt duo ursi de silva, et interfecerunt quadraginta et duos pueros blasphemantes: ita et Christus post passionem et resurrectionem ex mortuis, postquam ascendit in coelos, sicut Elisaeus ascendit in Bethel, id est in domum Dei, conversus maledixit Judaeis, et quadragesimo secundo anno ascensionis suae, immisit duos ursos de silvis gentium, [Col. 0498B] Vespasianum scilicet et Titum, qui eos crudeli strage dejecerunt.



CAPUT III.

»Porro Mesa rex Moab nutriebat pecora multa, et solvebat regi Israel centum millia agnorum, et centum millia arietum cum velleribus suis. Cumque mortuus fuisset Achab, praevaricatus est foedus quod habebat cum rege Israel,« et reliqua. Igitur post haec bellum gerebatur per tres reges, hoc est regem Israel, regem Juda, et regem Edom, contra Moab. Consultusque ab eis Elisaeus propheta, post alia haec subdit dicens:

»Facite alveum torrentis hujus et fossas. Haec enim dicit Dominus: Non videbitis ventum neque [Col. 0498C] pluviam, et alveus iste replebitur aquis, et bibetis vos et familiae vestrae et jumenta vestra. Parumque hoc est in conspectu Domini, insuper tradet etiam Moab in manus vestras, et percutietis omnem civitatem munitam, et omnem urbem electam, et universum lignum fructiferum succidetis, cunctosque fontes aquarum obturabitis, et omnem agrum egregium operietis lapidibus.« Quid ergo significant tres isti reges contra Moab bellum gerentes, nisi rectores fidelium, qui per sanctae Trinitatis fidem, contra mundi principem, et contra populum ejus, hoc est philosophos haereticos, schismaticos, atque omnes iniquos, cum scuto fidei atque armis spiritalibus confligunt? Moab ergo qui de incesto natus est, et interpretatur de patre, [Col. 0498D] bene illis convenit ad quos Dominus dixit: »Vos de diabolo nati estis, et vultis facere voluntatem patris vestri (Joan. VIII).« Hi ergo adversantur Ecclesiae partim minis, partim persecutionibus, partim dolo ac falsis fictionibus: sed per Christi virtutem, qui caput est populi Christiani, superantur atque effugantur. Quibus ait propheta Domini: »Facite alveum torrentis hujus, fossas et fossas. Non videbitis ventum neque pluviam, et alveus iste replebitur aquis, et bibetis vos et familiae vestrae,« et reliqua. Ecce propheta Domini populo siti fatigato, per miraculum factum a Domino consulit, sic et prophetae dicta consilium praebent fidelibus, qualiter spiritali doctrina sitim suam exstinguant, atque animum [Col. 0499A] reficiant. Jubet ergo fossas facere in torrentis alveo, et ita praedicit absque ventis et pluvia aquarum largitatem. Quid est fossas in alveo torrentis facere, nisi profunda mysteria in sacris Scripturis in bono studio quaerere? quae absque pluvia et vento aqua replentur, quia saepe absque humano solatio sapientiam confert suis investigatoribus potentia divina. Unde dicit Joannes apostolus: »Non necesse habetis, ut aliquis doceat vos, sed sicut unctio ejus docet vos de omnibus (I Joan. II).«---»Unde bibunt homines et jumenta.« Id est doctinam accipiunt ingeniosi quique et simplices, quia quantum idonea est anima accipientis, tantum ibi inveniet documenti suae salutis. Sequitur: »Parumque hoc est in conspectu Domini, insuper tradet etiam Moab in [Col. 0499B] manus vestras,« etc. Non enim sufficit servis Dei abdita mysteria scire, quin etiam aliis praedicare, et contradicentes redarguere, quibus promissa est certa de hoste victoria. »Ut percutiant omnem civitatem munitam, et omnem urbem electam,« etc. Civitates munitas et urbes electas, possumus saecularem prudentiam intelligere, in quam maxime philosophi et haeretici confidunt. Hae ergo per praedicatorem sancti Evangelii subvertuntur. Unde dicit Apostolus: »Arma militiae nostrae non carnalia sunt, sed potentia Deo ad destructionem munitionum, consilia destruentes, et omnem altitudinem extollentem se adversus scientiam Dei, et in captivitatem redigentes omnem intellectum in obsequium Christi et in promptu habentes ulcisci omnem inobedientiam [Col. 0499C] (II Cor, X).« Universa ligna fructifera succiduntur, non illa ligna quae faciunt fructum bonum, sed quae mortiferum generant pastum, quae radicibus securi examinis succisa pabulum fient ignis aeterni. Cunctique fontes aquarum obturantur. Cum haeresiarchae, simul cum suis sequacibus, per catholicos doctores damnantur. Et omnes agri egregii lapidibus operiuntur, cum venustas locutionis haereticae atque philosophicae anathematis pondere obruitur. »Nihilque remanebit in terra Moab, nisi muri tantum fictiles,« hoc est falsae rationes fragilium doctrinarum, quae a fundibulariis, id est sanctis praedicatoribus Ecclesiae circumdatae, maxima ex parte refutantur et ad nihilum rediguntur: Quod autem [Col. 0499D] Moabitae, orto sole ex adverso aquarum videre contra aquas rubras, quasi sanguinem gladii existimaverunt, dicentes quod tres reges qui contra se venerunt ad pugnam, invicem se occidissent, et sic delusi sunt: ita et philosophi, verbum crucis Christi stultitiam existimantes, derident passionem Christi, et Ecclesiae martyrium dementiam existimant. Sed secundum Apostolum: »Quod stultum est Dei, sapientius est hominibus, et quod infirmum est Dei fortius est hominibus (I Cor. I): quoniam prudentia carnis mors est: prudentia autem spiritus vita et pax (Rom. VIII).« Ad probandum autem quod Moab in praesenti loco super philosophorum intelligatur superbia, de quibus dicitur: »Perdam sapientiam sapientium, et intelligentiam intelligentium reprobabo [Col. 0500A] (I Cor. I),« pauca de prophetis exempla replicanda sunt. Amos loquitur: »Haec dicit Dominus, super tribus impietatibus Moab, et super quatuor non adversabo eum, pro eo quod combussit ossa regis Idumaeae in cineres.« Vere enim quidquid in saeculo dogmatum perversorum, quidquid ad terrenam sapientiam pertinet putatur esse robustum. Hoc dialecticum subvertitur, et instar incendii in cineres favillasque dissolvitur, ut probetur nihil, quod putabatur esse fortissimum. Sed et Isaias superbiam Moab arguit, dicens: »Audivimus contumeliam Moab, contumeliosus est nimis, superbiam ejus abstuli (Isa. XVI).« Jeremias quoque contra omnes vaticinans nationes proprie loquitur ad Moab (Jer. XLVIII), quod »confidebas in munitionibus tuis.« [Col. 0500B] et post pauca; »habens fiduciam in gloria tua.« Et iterum: »quoniam dicitis sortes ramos.« Ac deinde: »Juxta est dies Moab ut veniat et malitia ejus nimis.« Et manifestius dicit: »Quomodo contritus est baculus gloriosus, virga magnificentiae?« Et iterum: »Contritum est cornu Moab.« Haec autem dicuntur sub nomine Moab, ut stulta saeculi, et in coelum semper ferens malitia conteratur.



CAPUT IV

»Mulier autem quaedam de uxoribus prophetarum clamabat ad Elisaeum dicens: Servus tuus vir meus mortuus est, et tu nosti quia servus tuus fuit timens Dominum, et ecce creditor venit ut tollat duos filios meos ad serviendum sibi. Cui dixit Elisaeus: [Col. 0500C] Quid vis ut faciam tibi? Dic mihi quid habes in domo tua? At illa respondit: Non habeo ancilla tua quidquam in domo mea, nisi parum olei quo ungar. Cui ait: Vade, pete mutuo ab omnibus vicinis tuis vasa vacua non pauca, et ingredere et claude ostium tuum, cum intrinsecus fueris tu et filii tui, et mitte inde in omnia vasa haec, et cum plena fuerint tolles. Ivit itaque mulier,« et reliqua. Quid per hanc mulierem nisi sancta Ecclesia designatur? Duorum populorum, id est Judaici et gentilis, quasi duorum filiorum mater, quae prius ex perverso opere, consentiendo callidi spiritus persuasioni, quasi quemdam peccati nummum a creditore acceperat et duos quos in fide [Col. 0500D] genuit, amittere filios timebat. Sed prophetae verbis, id est sacrae Scripturae praeceptis obediens ex parvo quod habebat olei, vacua vasa infundit, quia dum ab unius ore doctoris, parum quidem amoris divinitatis, multorum vacuae mentes hauriunt, exuberante autem gratia unguentorum divini amoris, usque ad summum replentur. Etiam nunc corda multorum, quae prius fuerant vacua vascula, unguento Spiritus plena sunt, quae ex paucitate olei solummodo infusa videbantur. Quod cum aliis atque aliis datur, et ab auditoribus fides accipitur, erepta mulier, videlicet sancta Ecclesia sub creditoris sui jam debito non tenetur.

»Facta est autem quaedam dies, et transibat Elisaeus per Sunam. Erat autem ibi mulier magna, [Col. 0501A] quae tenuit eum ut comederet panem. Cumque frequenter inde transiret, divertebat ad eam ut comederet panem. Quae dixit ad virum suum: Animadverto quod vir Dei sanctus est iste, qui transit per nos frequenter. Faciamus ei coenaculum parvum, et ponamus ei in eo lectulum et mensam et sellam et candelabrum, ut cum venerit ad nos maneat ibi. Facta est igitur dies quaedam,« etc. Mulier autem ista quae prophetam hospitio suscepit, bene potest originem insinuare populi Israelitici quae fuit in patriarchis. Unde sicut ista Elisaeum prophetam, ita et illa Dominum prophetarum hospitio suscipere meruit. Nam Abraham et Sara tres viros juxta vallem Mambre suscipere et pascere meruerunt. Huic mulieri non habenti filium [Col. 0501B] propheta promisit dicens

»In tempore isto et in hac eadem hora, si vita comes fuerit, habebis in utero filium. Cui illa respondit: Noli, quaeso, Domine mi vir Dei, noli mentiri ancillae tuae. Et concepit mulier, et peperit filium in tempore, et in hora eadem qua dixerat Eliseus. Crevit autem puer, et cum esset quaedam dies, et egressus isset ad patrem suum ad messores, ait patri suo: Caput meum, caput meum doleo. At ille dixit puero: Tolle, et duc eum,« etc. His quoque similia Dominus ad Abraham retulit dicens: »Revertens veniam ad te, tempore isto vita comite, et habebit Sara filium uxor tua. Quo audito, Sara risit post ostium tabernaculi, occulte dicens: Postquam consenui, et dominus meus vetulus [Col. 0501C] est, voluptati operam dabo (Gen. XVIII)?« Visitavit autem Dominus Saram sicut promiserat ei, et implevit quae locutus est, concepitque et peperit filium in senectute sua, tempore quo praedixerat ei Deus. Igitur postquam crevit puer, tactus dolore capitis immenso, circa meridiem defunctus est. Cum populus Israeliticus postquam in Aegypto excrevit, et per Moysen in deserto eductus Domini vocem audierat in igne et caligine, quando lumine scientiae debuit illustrari, mox animo ad idololatriam recurrens mortuus est.

»Et ait Eliseus ad Giezi puerum suum: Accinge lumbos tuos, et tolle baculum meum in manu tua, et vade. Si occurrit tibi homo, non salutes eum, et si salutaverit te quispiam, non respondeas [Col. 0501D] illi. Et pones baculum meum super faciem pueri. Porro mater pueri ait: Vivit Dominus, et vivit anima tua, non dimittam te. Surrexit ergo et secutus est eam. Giezi autem praecesserat ante eos,« etc. Quid autem significat, quod puer ab Elisaeo missus cum baculo non resuscitat? Per semetipsum vero Elisaeus veniens, seque super mortuum sternens, atque ad ejus membra se colligens, huc illucque deambulans, et in ore mortui septies aspirans, hunc ad redivivam lucem protinus per ministerium compassionis animavit, nisi quod auctor humani generis Deus, quasi mortuum puerum doluit, cum exstinctos nos iniquitatis aculeo miseratus aspexit? Et quia per Moysen terrorem legis [Col. 0502A] protulit, quasi per puerum virgam misit. Per legem quippe Deus virgam tenuerat, cum dicebat: Si quis haec vel illa fecerit, morte moriatur. A peccatis igitur morte, nos suscitare non valuit, sed ad statum vitae aspirata mansuetudinis gratia erexit. Sed puer cum baculo suscitare mortuum non valuit, quia, Paulo attestante: Nihil ad perfectum adduxit lex. Ipse autem per semetipsum veniens, et super cadaver humiliter se sternens, et exsequenda sibi mortui membra se collegit, quia »cum in forma Dei esset, non rapinam arbitratus est esse se aequalem Deo, sed semetipsum exinanivit formam servi accipiens in similitudinem hominum factus et habitu inventus ut homo (Phil. II).«

»Huc illucque deambulabat,« quia et Judaeam [Col. 0502B] juxta et longe positas gentes vocat. »Super mortuum septies inspirat,« quia per apertionem divini muneris, gratiam septiformis spiritus, in peccati morte jacentibus aspirat. »Moxque vivens erigitur,« quia is quem terroris virga suscitare non potuit, per amoris spiritum puer ad vitam redit.

»Erat autem tames in terra, et filii prophetarum habitabant coram eo, dixitque uni de pueris suis: Pone ollam grandem, et coque pulmentum filiis prophetarum.« Erat, inquit, fames in terra, non fames utique panis, nec sitis aquae, sed audiendi verbum Domini. »Et filii prophetarum habitabant coram Elisaeo.« Cum filii eorum praedicatorum, qui ambulabant in lege Domini, et scrutantur testimonia ejus, in toto corde exquirentes eum, in praesentia [Col. 0502C] Domini Salvatoris semper vivunt.

»Egreditur puer in agrum ut colligat herbas agrestes, quatenus inde coquat pulmentum. Invenitque quasi vitem silvestrem, et collegit ex ea colocyntidas agri. Quas concidens in ollam, plumentum facit.« Cum quis litterae legis intentus, vel philosophicis disciplinis studiosus, pastum verbi quaerens, amaritudinem litterae legalis vel mortiferum quiddam in philosophorum libris inveniens, intermiscet veritati Evangelicae, et in olla cordis sui coquens tale pulmentum, hoc est documentum, praeparat ad refectionem auditoribus suis. Dicit enim Apostolus: »Littera enim occidit, spiritus autem vivificat (I Cor. III).« Et item: »Prudentia, [Col. 0502D] inquit, carnis mors est: prudentia autem spiritus vita et pax (Rom. VIII).« Hoc itaque sentientes fideles populi mortem in olla exclamant, cum talem doctrinam quasi deceptionem animarum detestantes vociferantur. Sed jubente Elisaeo farina in ollam mittitur, cum scientia spiritualis in tale documentum intromittitur, ut exclusa omni amaritudine pravitatis pastus fidelibus praeparetur salubris.

»Vir autem quidam venit de Baalsalisa, deferens viro Dei panes primitiarum, et viginti panes hordeaceos, et frumentum novum in opera sua. At ille dixit: Da populo ut comedat. Responditque minister ejus: Quantum est hoc ut apponam coram centum viris? Rursum ille: Da, ait, populo ut comedat,« et reliqua. Denique vir de Baalsalisa [Col. 0503A] venire describitur, deferens viro Dei panes primitiarum, et viginti panes hordeaceos, et frumentum novum in pera sua. Quem autem virum istum accipere melius possumus, quam coetum sanctorum patrum, qui virtute animi et bonorum operum pollent? Qui bene de Baalsalisa venisse dicitur. Baalsalisa enim habens tertium interpretatur. Recte ergo de Baalsalisa est, qui ternarium numerum in credulitate et confessione sanctae Trinitatis servat. Hic ergo viro Dei panes primitiarum offert, cum Redemptori nostro per gratiam ejus inspiratus offert libros de origine creaturarum compositos. Offert viginti panes hordeaceos, hoc est decalogum legis in Moysi et prophetarum scriptis comprehensum. Offert frumentum novum in pera [Col. 0503B] sua, cum Novum Testamentum post Mediatoris nostri adventum, in sancti Evangelii et apostolorum scriptis profert (Matth. XIII). Jubet ergo Elisaeus noster ministris suis, sanctis videlicet praedicatoribus, ut hanc oblationem populo fidelium dispensent, ut secundum illud Evangelii (Matth. XIV), de thesauro suo velut scriba doctus in regno coelorum proferant nova et vetera, quatenus pabulo divini verbi reficiantur. Quod mysterium in Evangelio iteratum legimus (Matth. XV), cum in fractione quinque panum quinque millia hominum satiata esse commemorantur, et satiatis turbis, collegerunt duodecim cophinos, sive septem sportas fragmentorum, quia nullus est qui sacramenta divinae Scripturae per omnia capere possit, quin sibi satiato supererit juxta verbum [Col. 0503C] Domini.



CAPUT V.

»Naaman princeps militiae regis Syriae, erat vir magnus apud dominum suum, et honoratus. Per illum enim dedit Dominus salutem Syriae. Erat autem vir fortis et dives, sed leprosus.« Iste autem Naaman qui princeps militiae regis Syriae esse describitur, quem melius significare potest, quam populum gentilem? qui in orbe triquetro per virtutem bellorum principatum gerebat, ac rerum decore fruebatur, quod in nominis ejus interpretatione exprimitur. Interpretatur autem Naaman decus sive commotio eorum. Sed iste vir, licet fortis et dives fuerit, tamen leprosus esse memoratur, quia quamvis per potentiam regni, ac rerum abundantiam dominari [Col. 0503D] videretur, tamen per erroris nequitiam et idololatriae lepram foedus apparuit.

»Porro de Syria egressi fuerant latrunculi et captivam duxerant de terra Israel puellam parvulam, quae erat in obsequio uxoris Naaman. Quae ait ad dominam suam: Utinam fuisset dominus meus ad prophetam qui est in Samaria! Profecto curasset eum a lepra quam habet.« Latrunculi quippe de Syria, quae interpretatur sublimitas, egressi sunt, cum cupiditate ducti et diversis negotiis impliciti, sperantes in incerto divitiarum, gentiles per totam terram vagabuntur. Hinc et ad terram Israel venientes, captivam mulierculam duxerunt, quae in captivitate posita, de propheta in Israel testabatur, quia [Col. 0504A] fama de Israel per negotiatores gentium translata in tota urbe curiositati hominum, quam uxor Naaman significat verum prophetam et salvatorem omnium in Judaea manere patefecit.

»Ingressus est itaque Naaman ad dominum suum, et nuntiavit ei, dicens: Sic et sic locuta est puella de terra Israel. Dixit ei rex Syriae: Vade, et mittam litteras ad regem Israel. Qui cum profectus esset et tulisset secum decem talenta argenti, et sex millia aureos, et decem mutatoria vestimentorum, detulit litteras ad regem Israel in haec verba: Cum acceperis epistolam hanc, scito quod miserim ad te Naaman servum meum, ut cures eum a lepra sua.« Cum hi ad quos notitia verbi Dei pervenit, his qui sibi praesunt, suggerunt scientiae [Col. 0504B] spiritualis magnitudinem. Mittit rex Syriae litteras ad regem Israel pro salute servi sui. Cum primatus gentium audiens Deum esse in Israel, quia »notus in Judaea Deus: in Israel magnum nomen ejus (Psal. LXXV),« salutem suorum praevidens legationem in Judaeam mittit, ut per apostolicam doctrinam Salvatoris fidem accipiat. Unde Cornelius centurio de Caesarea in Joppe ad Petrum misit (Act. X). Et Paulo per visionem vir Macedo apparuit (Act. XVI), qui eum exhortabatur ut veniens adjuvaret eos qui in Macedonia erant, sicut in Actibus apostolorum legitur.

»Cumque legisset rex Israel litteras, scidit vestimenta sua, et ait: Nunquid Deus ego sum ut occidere possim et vivificare? Quia iste misit ad [Col. 0504C] me ut curem hominem a lepra sua. Animadvertite et videte, quod occasiones quaerat adversum me. Quod cum audisset Elisaeus vir Dei, scidisse videlicet regem Israel vestimenta sua, misit ad eum, dicens: Quare scidisti vestimenta tua?« Quid significat rex iste Israel, qui audita legatione Syriae, de salute a propheta Israel quaerente expavit, nisi sacerdotes, scribas et pharisaeos, rectores Judaeorum? Qui, considerantes quod undique plebes ad Redemptorem nostrum salutis suae causa veniebant, quasi blasphemiam existimantes, vestimenta sua scindebant, sicut in Evangelio (Matth. XXVI) principem sacerdotum, audita Christi praedicatione, fecisse legimus. Sed licet rex Israel in tali auditu pertimescat, tamen propheta Dei quos ad se migrasse [Col. 0504D] cognoverat, ad se pervenire persuadebat, dicens: »Veniat ad me, et sciat esse prophetam in Israel.« Et Dominus noster: »Quos praescivit, hos et vocavit, et quos vocavit, illos et justificavit (Rom. VIII).«

»Venit ergo Naaman cum equis et curribus, et stetit ad ostium domus Elisaei. Misitque ad eum Elisaeus nuntium, dicens: Vade, et lavare septies in Jordane, et recipiet sanitatem caro tua, atque mundaberis. Iratus Naaman recedebat, dicens: Putabam quod egrederetur ad me, et stans invocaret nomen Domini Dei sui et tangeret manu sua locum leprae, et curaret me. Nunquid non meliores sunt Abana et Pharphar fluvii Damasci [Col. 0505A] omnibus aquis Israel, ut laver in eis et munder?« Veniens quidem gentilis populus ad domum Elisaei nostri, sanctam videlicet Ecclesiam, promissum ab eo nuntium accepit, ut se in Jordane septies lavaret, et sic sanitatem reciperet, atque mundaretur: quia per evangelicos praedicatores Dominus dicit: »Nisi quis renatus fuerit ex aqua et Spiritu sancto, non potest introire in regnum Dei (Joan. III).« Et item: »Qui crediderit et baptizatus fuerit, salvus erit: qui vero non crediderit, condemnabitur (Marc. XVI).« Jordanis itaque aquae sacrum baptisma significant, quia in eis Salvator noster baptismum nobis consecravit. Quod autem Naaman indignatus de tali responso, lavationem aquae Jordanicae despexit, simplicitatem significat [Col. 0505B] rudium, qui spiritualem non potuerunt intelligere efficaciam; »quia animalis homo non percepit ea quae sunt Spiritus Dei (I Cor. II).«

»Cum ergo vertisset se et abiret indignans, accesserunt ad eum servi sui, et locuti sunt ei: Pater, etsi rem grandem dixisset tibi propheta, certe facere debueras: quanto magis quia nunc dixit tibi, lavare et mundaberis? Descendit et lavit in Jordane septies, juxta sermonem viri Dei, et restituta est caro ejus sicut caro pueri parvuli, et mundatus est.« Bene ergo servi Naaman meliore consilio, ad perficiendum illud mandatum propheticum, persuaserunt, quia saepe Dominus juniori revelat quod melius est (Matth. XI). Et secundum Petri vocem, »personarum acceptor Deus non est (Rom. [Col. 0505C] II), sed in omni gente qui timet Deum, et operatur justitiam, acceptus est illi (Act. X).«---Abiit et lavit septies juxta sermonem viri Dei, et restituta est caro ejus sicut caro pueri parvuli: quia mundatus aquis baptismatis, per invocationem septiformis Spiritus, quisque veram recipiet sanitatem, ut ad innocentis vitae infantiam redigatur, et vitae aeternae ingressum percipere mereatur. Unde ipsa Veritas suis discipulis ait: »Nisi conversi fueritis et efficiamini sicut parvuli, non intrabitis in regnum coelorum (Matth. XVIII).«

»Denique reversus Naaman ad virum Dei cum universo comitatu suo, venit et stetit coram eo, et ait: Vere scio quod non sit alius Deus in universa terra, nisi tantum in Israel.« Haec est enim catholica [Col. 0505D] professio, quod »Deus Abraham, Deus Isaac et Deus Jacob, non est mortuorum, sed viventium.« (Marc. XII.) »Quoniam omnes dii gentium daemonia, Dominus autem coelos fecit (Psal. XCV).« Et ut cuncta hic baptismi scires sacramenta praemonstrata, in quo abrenuntiare Satanae, ac fidem Domini confiteri praecipimur, negat se Naaman ultra diis alienis litaturum, soli per omnia Domino serviturum. Partem quoque terrae sanctae secum tollere gaudet, quia baptizatos oportet Dominici quoque corporis participatione confirmari.

»Dixitque Giezi puer viri Dei: Pepercit dominus Naaman Syro isti, ut non acciperet ab eo quae attulit. Vivit Dominus quia curram post eum, [Col. 0506A] accipiam aliquid ab eo,« et reliqua. Post haec autem Scriptura narrat, quod Giezi puer viri Dei concupiverit de pecuniis quas praedictus Syrus homini Dei attulerit, sed eo nolente aliquid accipere, inde ipse per mendacium turpe acquisivit, quod suus magister accipere per fidem renuit. Giezi quoque interpretatur praeruptum videns, sive vallis visio, et significat Judaicum populum, qui aliquando puer viri Dei, propheta attestante, vocabatur, sicut Osee dicit: »Puer Israel et dilexi eum (Ose. XI).« Sed postquam spreto Evangelio, et crucifixo Filio Dei, semetipsum Dei tali dignitate in foveam avaritiae praecipitans, cupiditatem secutus est terrenam, quam Filii Dei per baptismum renati spreverunt, per sententiam justi judicis Dei, lepram erroris [Col. 0506B] quam credentes deposuerant, ipse sibi conscivit, necnon et omnes qui post baptismum et emendationem vitae ad pristina vitia revertentur, sordibus quibus se exutos sperabant, iterum impliciti involvuntur. Unde scriptum est: »Canis reversus ad vomitum suum, et sus lota in volutabro luti, sic stultus qui iterat stultitiam suam (Prov. XXVI).«



CAPUT VI.

»Dixerunt autem filii prophetarum ad Elisaeum: Ecce locus in quo habitamus coram te, angustus est nobis. Eamus usque ad Jordanem, et tollant singuli de silva materias singulas, ut aedificemus nobis ibi locum ad habitandum. Qui dixit: Ite. Et ait unus ex illis: Veni ergo et tu cum [Col. 0506C] servis tuis. Respondit: Ego veniam. Et abiit cum eis. Cumque venissent ad Jordanem, caedebant ligna. Accidit autem ut, cum unus materiam succidisset, caderet ferrum securis in aquam. Exclamavitque ille, et ait: Heu, heu, heu, Domine mi, et hoc ipsum mutuo acceperam. Dixit autem homo Dei. Ubi cecidit? At ille monstravit ei locum. Praecidit ergo lignum, et misit illuc. Natavitque ferrum, et ait: Tolle. Qui extendit manum, et tulit illud.« Haec itaque actio bene Redemptori nostro convenit per significationem. Cum igitur securibus ligna caederentur, de ligno ferrum exsiliens in profundum fluminis mersum est, atque in lignum desuper ab Elisaeo projectum reversum [Col. 0506D] est: ita etiam cum impios Judaeos, per corpus operata praesentia Christi, tanquam infructuosas arbores caederet, quia de illa Joannes dixerat: »Ecce securis ad radicem arborum posita est (Matth. III),« ab eis interveniente passione corpus ipsum deseruit, profunda descendit, quod in sepultura depositum, tanquam ad manubrium, spiritu redeunte resurrexit. Aliter: Ferrum in manubrio, donum intellectus in corde est. Ligna vero per hoc caedere, est prave agentes increpare. Quod nonnunquam dum fluxe agitur, dum lapsus vanae gloriae in accepta eadem scientia non vitatur, ferrum in aqua perditur, quia ex dissoluto opere intelligentia fatuatur. Quam profecto intelligentiam, ad hoc novimus dari, ut ante dantis oculos, ex bona debeat [Col. 0507A] actione restitui. Unde recte is qui ferrum amiserat, clamabat: »Heu, heu, heu, Domine mi, et hoc ipsum mutuo acceperam.« Habent enim hoc electi proprium, si quando eis in sua scientia furtive vanae gloriae culpa subrepit, ad cor velociter redeant: et quidquid in se ante districti judicis oculos damnabile inveniunt, lacrymis insequuntur. Qui flentes non solum caute inspiciunt, quae mala commiserunt, sed ex accepto munere quae reddere etiam bona debuerunt: qui nimirum tanto se amplius peccatores sentiunt, quanto ex neglectis bonis quae agere poterant debitores tenentur. Recte ergo qui ferrum perdidit, clamat: »Heu, heu, heu, et hoc ipsum mutuo acceperam.« Ac si dicat: Illud per dissolutionem negligentiae perdidi, quod ut per bona opera [Col. 0507B] redderem ex gratia creditoris accepi. Sed nunquam Deus mentem deserit, quae in peccatis se veraciter agnoscit. »Unde et mox Elisaeus veniens, lignum deorsum misit, et ferrum in superficiem attulit.« Quia videlicet Redemptor noster pie nos respiciens, cor peccatoris humiliat, et eam quam amiserat, intelligentiam reformat. Lignum erigit et ferrum in superficiem attulit, quia videlicet Redemptor noster, et scientiam reparat, et cor elatum in cogitatione humiliat. Unde bene in alia translatione dicitur: »Quod confregit lignum atque jactavit, et sic ferrum sustulit.« Lignum namque confringere est cor ab elatione conterere. Lignum ad ima jactare est elevatum cor in cognitione (ut diximus) propriae infirmitatis humiliare. Atque illico ferrum ad superficiem [Col. 0507C] redit, quia ad usum exercitationis pristinae intelligentiae recurrit. Igitur quoniam donum intellectus quod accipitur, vix cum tot difficultatibus custoditur, curandum valde est, ne otio torpeat, curandum ne incitatione operis vitio elationis evanescat. Sancti namque viri minime exsultant, cum cognoscunt quae faciunt. Sed cum faciunt quae cognoverunt, etsi intelligendo largius congaudent a munere largitoris, moerentes tamen considerant debitum operis: ut videlicet actione persolvant, quod eis praerogatum est in cognitione. Stultus namque est debitor, qui gaudens pecunias mutuas accipit, et tempus quo reddere debeat non attendit. Moderatur autem laetitia accipiendi, quando solerti providentia etiam constitutum tempus reddendi cogitatur.

[Col. 0507D] »Rex autem Syriae pugnabat contra Israel, consiliumque iniit cum servis suis, dicens: In loco illo et illo ponamus insidias. Misit itaque vir Dei ad regem Israel dicens: Cave ne transeas in locum illum, quia ibi Syri in insidiis sunt. Misit itaque rex Israel ad locum quem dixerat ei vir Dei, et praeoccupavit eum, et observavit se ibi,« et reliqua. Quem congruentius hic rex Syriae, quam potestatem significat terrenam? quae saepe superbe sentiens populum Dei, hoc est filios lucis persequitur, sed ipsi per veri Elisaei, Domini videlicet nostri, doctrinam insidias inimicorum praecavere edocentur. Ut est illud: »Estote, inquit, prudentes sicut [Col. 0508A] serpentes, et simplices ut columbae.« Et item: »Cavete autem ab hominibus (Matth. X).« Et alibi: »Attendite, ait, a falsis prophetis (Matth. VII).« Hoc quippe agnoscens mundana potentia, ipsum prophetam interficere disponit, cum Christum in cordibus electorum exstinguere festinavit.

»Misit ergo illuc rex Syriae equos et currus et robur exercitus. Qui cum venissent nocte, circumdederunt civitatem.« Omnis ergo qui nequitiae armis confidens, Christi famulis insidias praeparat, nocte perfidiae excaecatus, bellum contra Ecclesiam gerit.

»Consurgens autem diluculo, minister viri Dei egressus est. Viditque exercitum in circuitu civitatis et equos et currus. Nuntiavitque ei, dicens: [Col. 0508B] Heu, heu, domine mi, quid facimus?« Haec sententia denotat illos qui propter pusillanimitatem cordis sui, poenas verentur corporales, quibus propheta respondit: »Noli timere, plures enim nobiscum sunt quam cum illis (II Par. XXXII).« Et Salvator discipulis ait: »In mundo pressuram habebitis, sed confidite, quia ego vici mundum (Joan. XVII).« Et item: »Nolite timere eos, inquit, qui occidunt corpus, et post haec non habent quid faciant vobis: quin potius eum timete, qui potest et animam et corpus perdere in gehennam (Matth. X),« et Petro Dominus in passione sua ait: »An putas quia non possum rogare Patrem meum, et exhibebit mihi plus quam duodecim legiones angelorum?«

»Cumque orasset Elisaeus, ait: Domine, aperi [Col. 0508C] oculos hujus ut videat. Et aperuit Dominus oculos pueri, et vidit: et ecce mons plenus equorum et curruum igneorum in circuitu Elisaei.« Et valde necesse est ut Elisaeus noster aperiat oculos cordis nostri, ut consideremus et agnoscamus, quia omnes qui confidunt in illum, non confundentur (Ps. XXIV).

»Porro Elisaeus oravit Dominum, dicens: Percute, obsecro, gentem hanc caecitate. Percussitque eos Dominus ne viderent juxta verbum Elisaei.« Bonum ergo illis est, quos oculus suus scandalizat, ut eruatur et projiciatur ab eis (Matth. V), quatenus intuitus malitiae et superbiae obturetur, et oculus sanae fidei ac simplicitatis aperiatur. Unde dicit Apostolus: »Si quis inter vos videtur sapiens esse, stultus fiat ut sit sapiens.« [Col. 0508D] (I Cor. III.)

»Dixitque rex Israel ad Elisaeum eum vidisset eos: Nunquid percutiam eos, pater mi? Et ille ait: Non percuties. Neque enim cepisti eos gladio, aut arcu tuo ut percutias. Sed pone panem et aquam coram eis, ut comedant et bibant, et vadant ad domum suam,« et reliqua. Postquam ergo Elisaeus hostes adduxit in Samaria, non eos occidi permisit, sed refectionem magnam ciborum illis praeparans, dimisit eos in pace. Et Saulum diu contra stimulum calcitrantem primum Dominus excaecavit, deinde scientia spirituali magnifice replevit, atque ad praedicandum suis Evangelium in gentibus direxit (Act. IX). Nobisque praecepit, ita [Col. 0509A] dicens: »Diligite inimicos vestros et benefacite his qui oderunt vos, ut sitis filii Patris vestri qui in coelis est (Matth. V).«

»Factum est autem post haec congregavit Benadab rex Syriae universum exercitum suum, et ascendit et obsidebat Samariam, factaque est fames magna in Samaria,« etc. Narrat Scriptura quod Benadab rex Syriae obsideret Samariam: facta autem fame, afflictus est populus valde, sed Domino miserante, revelatum est Elisaeo verbum Domini, et praedixit populo solatia ventura, ita dicens: »Haec dicit Dominus.«



CAPUT VII

»In tempore hoc cras modius similae, uno statere [Col. 0509B] erit: et duo modii hordei, statere uno in porta Samariae. Quod cum non crederet, unus de ducibus super cujus manum rex incumbebat, homini Dei ait: Si Dominus fecerit etiam cataractas in coelo, nunquid poterit esse quod loqueris? Qui ait: Videbis oculis tuis, et inde non comedes.« Potest hoc loco Benadab cum suo exercitu diabolus mystice accipi, quia corda iniquorum per invidiam contra Ecclesiam bellum gerere excitat. Sub hoc quidem rege, sunt modo falsi Judaei, de quibus in Apocalypsi scriptum est (Apoc. II), qui dicunt se Judaeos esse et non sunt, sed sunt synagoga Satanae. Sub hoc rege sunt pagani, sunt et haeretici: facta ergo persecutione ab antiquo hoste, per tales affligitur populus Dei, qui est positus in Samaria, hoc [Col. 0509C] est in custodia legis divinae: fitque fames valida, cum non permittitur doctoribus libere verbum Dei praedicare, sed Elisaeo revelante hoc est Redemptore nostro, per Evangelium indicante, salus quae a peccatoribus longe est, timentibus Deum prope esse dignoscitur. Dicit enim Dominus noster ad servos suos: »In tempore hoc, cras modius similae uno statere erit, et duo modii hordei, statere uno in porta Samariae.« Quid enim modius similae, nisi perfectam mensuram divinae sapientiae, quae est in Novo Testamento? et quod duo modii hordei, nisi scientiam legis et prophetarum significant? qui comparantur statere uno, hoc est fide catholica. In porta Samariae, in praedicatione videlicet apostolica, [Col. 0509D] per quam intratur in Ecclesiam. »In tempore, inquit, hoc, cras modius similae uno statere erit,« et reliqua. Ac si dixisset: Cessante turbine persecutionis, quae fit hodie, dabit Dominus cras, hoc est tempore futuro, quietem et tranquillitatem, ut praedicatio Evangelii perfecte credentibus compleatur. Fuit enim tempore passionis dominicae quasi fames verbi Domini, cum apostoli relicto eo omnes fugerunt, et domi se propter metum Judaeorum incluserunt. Et iterum scriptum est: Quia nemo de illo palam ausus est loqui: sed relucente die resurrectionis, jam aderat tempus quo comites Christi illum videntes vivere, et postmodum etiam coelos ascendere, percepta Spiritus sancti gratia, libere verbum Dei praedicabant, tam Judaeis quam etiam [Col. 0510A] gentibus. Et impletum est illud vaticinium Isaiae: »Quia scissae sunt in deserto aquae, et torrentes in solitudine, et quae erat arida in stagnum, et sitiens in fontes aquarum (Isa. XXXV).« Unde Dominus per ipsum prophetam loquens ait: »Omnes sitientes venite ad aquas, et qui non habetis argentum, properate, emite et comedite. Venite, emite absque argento, et absque ulla commutatione vinum et lac. Quare appenditis argentum non in panibus et laborem vestrum non in saturitate? Audite audientes me; et comedite bonum et delectabitur in crassitudine anima vestra. Inclinate aurem vestram, et venite ad me, audite, et vivet anima vestra (Isa. LV).« Perturbatis hostibus et in fugam versis, subjungit Scriptura, quod quatuor viri leprosi abissent in [Col. 0510B] castra Syrorum, et nullum ibi reperientes, comederint et biberint. Ablatisque inde auro et argento ac vestibus et absconsis, postea compuncti, in civitatem hoc annuntiaverint, atque salutis hujus indicia praestiterint. Qui ergo sunt leprosi isti, nisi qui variis vitiis dediti, vel diversis erroribus impliciti, foeditatem ex interna peste educentes ostendunt in cute? Hos Dominus saepe convertens ad fidem, et mundans ab errore et vitiis verae salutis nuntios efficit.

»Ingressi itaque leprosi in castra Syrorum, comederunt et biberunt, et aurum atque argentum inde asportaverunt.« Cum despecti istius mundi, meditationi philosophiae operam dantes, sensus subtilitatem, et locutionis venustatem acquirunt, unde [Col. 0510C] Ecclesiae usibus bene instructi deservire possint. Frequenter ergo talibus Dominus, et ingenii acumen, et verae sapientiae donum largitur. Qui bene quatuor esse memorantur, ut a quatuor Evangeliorum eruditione imbuti, in quatuor mundi partibus fidei veritatem praedicent. Legitur enim in Evangelio (Matth. IX; Joan. XII; Luc. VII), quod Dominus cum publicanis et peccatoribus manducaret, et mulier quae erat in civitate peccatrix, lacrymis ejus lavaret pedes, et capillis suis tergeret, et unguento ungeret, Matthaeum ex publicano apostolum et evangelistam fecit. Apparuitque post resurrectionem suam, primo Mariae Magdalenae, de qua ejecerat septem daemonia: illa vadens nuntiavit his qui cum ea fuerant lugentibus [Col. 0510D] et flentibus (Matth. XXVIII).

»Porro ducem illum, super cujus manum rex incubuerat, et prophetae verbis diffidebat, constitutum ad portam, conculcavit turba in introitu, et mortuus est, juxta quod locutus fuerat vir Dei.« Dux iste typum tenet Scribarum et Pharisaeorum, qui habentes clavem scientiae, nec ipsi introierunt per fidem in Ecclesiam catholicam, et eos qui introire volebant prohibuerant. Ad quos ipsa Veritas ait: »Vae vobis, Scribae et Pharisaei hypocritae, qui clauditis regnum coelorum ante homines; vos enim non intratis, nec alios introeuntes sinitis intrare (Matth. XXIII).«---»Quem conculcavit turba in porta,« quia inutiliter ante ostium fidei stabat, et gressum introeuntium impediebat. Unde merito [Col. 0511A] conculcatus, hoc est, examine justi judicis damnatus, perpetuas mittetur in tenebras. Nam et Dominus in Evangelio ait: »Si sal evanuerit, ad nihil valet ultra, nisi ut mittatur foras et conculcetur ab hominibus (Matth. V).«



CAPUT IX.

»Elisaeus autem prophetes vocavit unum de filiis prophetarum, et ait illi: Accinge lumbos tuos, et tolle lenticulam olei in manu tua, et vade in Ramoth Galaath. Cumque veneris illuc, videbis Jehu filium Josaphat, filii Namsi. Et ingressus suscitabis eum de medio fratrum suorum, et introduces in interius cubiculum, tenensque lenticulam olei, fundes super caput ejus, et dices: Haec dicit Dominus: [Col. 0511B] Unxi te regem super Israel,« et reliqua. Dehinc refertur in historia hac Regum, qualiter Jehu Dominus ordinaverit ad exstirpandam domum Achab, et sacerdotes Baal interficiendos. Qui et percussit Joram regem Israel, et Ahaziam regem Juda, et Jezabel impiissimam reginam de palatio in Jezrael praecipitari fecit. Jehu enim typice potest designare principatum gentium, quem Dominus ac Redemptor noster destinavit ut in sacrilega civitate, quae prophetas et ipsum Dominum prophetarum occidit, et apostolos ejus persecuta est, judicia exerceret, et eam ultione justa perimeret, atque sacerdotum vanum, quod post Christi adventum inaniter habuerat, destrueret templumque subverteret, necnon et impiam synagogam quae sanguinem sanctorum semper sitiebat, [Col. 0511C] de regni culmine praecipitaret ac rectores illius interficeret.



CAPUT XI.

»Althalia vero mater Ahaziae, videns mortuum filium suum, surrexit et interfecit omne semen regium. Sed Josaba filia regis Joram, soror Ahaziae Joas filium Ahaziae tollens, furata est de medio filiorum regis qui interficiebantur, et abscondit eum a facie Athaliae, ut non interficeretur, eratque cum ea in domo Domini clam sex annis, quia Josaba uxor erat Joiadae pontificis.« Athalia igitur haec, quae semen David exstinguere moliebatur, et regiam stirpem delere, bene impietatem exprimit Synagogae, quae per nequitiam mentis, seminis David, [Col. 0511D] hoc est Christi, insidiatrix erat, et odium contra eum semper in corde gerebat, quae aliquando regnare videbatur cum legis caeremonias temporaliter observabat. Interpretatur Athalia temporalis Domini. Sed Josaba strenuitate (quae interpretatur saturitas Domini, id est Ecclesiae, in qua verae sunt deliciae) servatur Joas, qui interpretatur memoria Domini, Christus videlicet, in quo memoria est nominis Domini, ne per crudelitatem saevientis hostis interimatur in cordibus electorum, magisque nutritur in domo Joiadae pontificis qui dilectus Domini sonat, de quo Patris vox ait: »Hic est Filius meus dilectus, in quo mihi bene complacui (Matth. XXIII).« Cujus domus est sancta Ecclesia, ubi in sancta fide electorum [Col. 0512A] manens, quotidie facit augmentum corporis sui, donec tempore judicii, sceptrum regni et potentiam adversus eos extollet, qui eum deprimere cogitabant, et interfectricem sanctorum aeternis deputaverit poenis.

»Anno autem septimo misit Joiada, et assumens centuriones et milites introduxit ad se in templum Domini, pepigitque cum eis foedus. Et adjurans in domo Domini eos, ostendit eis filium regis, et praecepit illis, dicens: Iste est sermo quem facere debetis. Tertia pars vestrum introeat sabbato, et observet excubitum domus regis. Tertia autem pars sit ad portam Seir, et tertia pars ad portam quae est post habitaculum scutariorum, et custodietis excubitum domus Messa. Duae vero partes e [Col. 0512B] vobis, omnes egredientes sabbato, custodiant excubias domus Domini circum regem, et vallabitis eum habentes arma in manibus vestris. Si quis autem ingressus fuerit septa templi, interficiatur. Eritisque cum rege introeunte et egrediente. Et fecerunt centuriones juxta omnia quae praeceperat eis Joiada sacerdos. Et assumentes singuli viros suos, qui ingrediebantur sabbatum, cum his qui egrediebantur a sabbato, venerunt ad Joiada sacerdotem: qui dedit eis hastas et arma regis David, quae erant in domo Domini. Et steterunt singuli habentes arma in manu sua a parte templi dextra usque ad partem sinistram altaris et aedis circum regem.« Haec autem quomodo facta sint et in quibus locis, si quis ea quae superius de atriis domus Domini [Col. 0512C] dicta sunt bene commemoraverit, ita intelligere potest. Sed ne fastidium faciamus lectoribus, omissis quae jam exposita sunt, ad illud quod de divisione turbae dictum est, veniamus. Cujus rei ratio talis est. Erant autem fortes viginti quatuor et sacerdotum et levitarum et janitorum, qui per totidem septimanas sibi ex ordine succederent: sabbato nova turma intrante ad officium, et post sabbatum quae proxima septimana ministraverat domum redeunte. Sed hic pontifex propter necessitatem agendi circa novum regem exercitus, et eos quae intrandi septimanam ordinem habebant, suscepit et illos qui jam suam septimanam ministrando impleverant, ne abirent retinuit: qui alios quoque levitas de cunctis urbibus [Col. 0512D] Juda, simul et principes familiarum Israel, missis in hoc centurionibus Hierosolymam, congregaverat: quos educturus filium regis tali ratione distinxit, ut omnes qui impleverant sabbatum, et egressuri erant, in duas divisi partes regem in interioribus atrii locis armati circumstarent. Reliqua vero multitudo, id est hi qui non erant de stirpe Levi, exteriores atriorum januas contra furorem reginae (si quid forte adversi moliretur) custodirent. Porro hi qui nuper ad sabbatum venerant sacerdotes, levitae et janitores, in tres divisi partes, domum regis, id est palatium observarent, ne vel hoc regina collecto exercitu contra regem defenderet. Servarent et portam scutariorum habitaculi, per quam de templo ad palatium descendebatur, sicut infra dicitur. Duxeruntque regem [Col. 0513A] de domo Domini, et venerunt per viam portae scutariorum in palatium, et sedit supra thronum regum, ubi et porta Seir et domus Messa, quae cum porta scutariorum nominantur, esse videntur. Scutarios autem tutores regis appellat, testante libro Paralipomenon: qui cum Roboam scuta aerea pro aureis commemorasset, adjecit; et tradidit illos principibus scutariorum, qui custodiebant vestibulum palatii. In quo videlicet libro, distinctius haec cuncta replicantur: »Tertia pars vestrum, qui veniunt ad sabbatum sacerdotum et levitarum et janitorum, erit in portis. Tertia vero pars ad domum regis, et tertia in porta quae appellatur Fundamenti. Omne vero reliquum vulgus sit in atriis domus Domini, nec quisquam alius ingrediatur domum Domini, nisi sacerdotes, [Col. 0513B] et qui ministrant de levitis. Ipsi tantummodo ingrediantur, quia sanctificati sunt, et omne reliquum vulgus observet custodias Domini, levitae autem circumdent regem, habentes singuli arma sua,« etc. Quod sequitur de eodem: »Produxitque filium regis, et posuit super caput ejus diadema et testimonium.« In diademate, insigne capitis regium, in testimonio designat decreta legis Dei, quibus quid agere rex debeat, qualiter vivere, praecipiatur. Denique in libro Verborum dierum apertius: »Et imposuerunt (inquit) ei diadema et testimonium, dederuntque in manu ejus tenendam legem, et constituerunt eum regem (II Par. XXIII).« Magnae utique erat salutarisque prudentiae, ut post tyrannicae impiaeque necem reginae, succedenti in regnum filio regis [Col. 0513C] legitimi cum ipso regni habitu simul disciplina legis Dei servanda committeretur, et qui se praelatum populo regendo videret, ipse se regendum divinis legibus subdi debere meminisset.



CAPUT XII.

»Dixitque Joas ad sacerdotes: Omnem pecuniam sanctorum, quae illata fuerit in templum Domini a praetereuntibus, quae offertur pro pretio animae, et quam sponte et arbitrio cordis sui inferunt in templum Domini: accipiant illam sacerdotes juxta ordinem suum, et instaurent sarta tecta domus, si quid necessarium viderint instaurationi.« Mandat rex noster doctoribus suis, ut accipiant omnem pecuniam [Col. 0513D] quae a praetereuntibus offertur in templum Domini, pro pretio animae et voto cordis sui: cum quidquid a praetereuntibus in istis scientiae spiritualis, vel bonorum exemplorum, in thesaurum Domini collatum est, per sacerdotum, hoc est praedicatorum officia, ad instaurationem templi spiritualis conferatur: quatenus quodcunque scissum ibi per errorem, vel per vitia invenerint, restaurent: ne forte per negligentiam magistrorum, depereat multitudo auditorum. Quod autem sequitur:

»Igitur usque ad vicesimum tertium annum regis Joas non instauraverunt sacerdotes sarta tecta templi,« significat quod ante adventum Salvatoris, licet doctrina legis in gente Judaica fuerit, tamen [Col. 0514A] per doctorum negligentiam in multis corrumpebatur, donec veniret ipse qui legem dedit et per sanctae Trinitatis fidem, decalogum legis in Moysi et prophetarum scriptis spiritualiter observandum doceret.

»Vocavitque rex Joas Joiadam pontificem et sacerdotes, dicens eis: Quare sarta tecta non instauratis templi? Nolite ergo amplius accipere pecuniam juxta ordinem vestrum, sed ad instaurationem templi reddite eam,« et reliqua. Sic et Dominus noster in Evangelicis doctoribus mandans, ait: »Levate oculos vestros et videte regiones quia albae sunt jam ad messem (Joan. IV).«---»Rogate dominum messis, ut mittat operarios in messem suam (Matth. IX).« Et item: »Euntes (inquit) in [Col. 0514B] mundum universum, praedicate Evangelium omni creaturae (Marc. XVI).«---»Infirmos curate, mortuos suscitate, leprosos mundate, daemones ejicite, gratis accepistis, gratis date (Matth. X).«

»Et tulit Joiada pontifex gazophylacium unum, aperuitque foramen desuper, et posuit illud juxta altare ad dexteram ingredientium domum Domini.« Altare videlicet corpus Domini est, juxta quod gazophylacium positum est, cum Ecclesia Christo conjuncta est, ad dexteram ingredientium in domum Domini: quia haec est intentio electorum, qui per fidem ingrediuntur Ecclesiam, ut ad aeternam beatitudinem (quam dextra significat) perveniant. Istud ergo mittunt sacerdotes, qui custodiunt ostia templi omnem pecuniam quae defertur ad [Col. 0514C] templum Domini, cum praedicatores sancti qui servant introitum fidei, offerunt vota fidelium in verbis et operibus; et in Ecclesia rite precibus commendant Deo.

»Ascendebat scriba regis et pontifex, effundebantque et numerabant pecuniam quae inveniebatur in domo Domini, et dabant eam juxta numerum atque mensuram in manu eorum qui praeerant caementariis domus Domini. Qui impendebant eam in fabris lignorum et caementariis his qui operabantur in domo Domini,« et reliqua. Scribam regis et pontificem appellat summos doctores, qui pecuniam collatam juxta numerum atque mensuram illis tribuebant, praeerant fabris et caementariis, hoc est, dispensatoribus verbi divini qui Evangelici tritici [Col. 0514D] mensuram, conservis suis his qui operantur in domo Domini, et virtutum opera in aedificio divino componunt, tribuebant. Quid ergo aliud fecerunt apostoli (quos principes in Ecclesia electio divina constituit) quando per subjectos sibi discipulos, verbi divini semina per totum orbem sparserunt quatenus operarios voluntatis Dei idoneos in auditoribus suis praeficerent: quorum alii fabricant ligna, cum semetipsos et eos, qui sibi obediebant, ligna fructifera in domo Domini parare studebant, alii sarta tecta templi faciebant, quando illa quae per haeresim et schismata rupta erant, reaedificabant. Alii saxa caedebant, cum duros corde et incredulos fortiter increpabant, ita ut impleretur instauratio domus Domini, [Col. 0515A] in universis quae indigebant expensa ad domum Domini muniendam, juxta illud utique Apostoli quo ait: »Unicuique autem nostrum data est gratia secundum mensuram donationis Christi (Ephes. IV).« Et paulo post: »Et ipse (inquit) dedit quosdam quidem apostolos, quosdam autem prophetas: alios vero evangelistas, alios autem doctores et pastores, ad consummationem sanctorum, in opus ministerii, in aedificationem corporis Christi (Ibid.).« Quod autem sequitur:

»Verumtamen non fiebant ex eadem pecunia hydriae templi Domini, et fuscinulae, et thuribula, et tubae, et omne vas aureum et argenteum, de pecunia quae inferebatur in templum Domini,« significat quod alia debet esse ratio, formandorum vasorum [Col. 0515B] in ministerium Domini, alia parandorum lignorum et saxorum in aedificium domus. Quia alia debet esse doctrina qua rudes imbuuntur ad fidem, et alia qua jam perfecti instruuntur ad scientiae plenitudinem. Bene autem vasa domus Domini illic possunt intelligi, qui jam apti sunt ad capienda munera divina, et habiles fiunt ad ministerium Dei. Nam hydriae eos significare possunt, qui aquam sapientiae divinae in se continent. Fuscinulae quoque doctores spirituales, quorum officium est corpus et sanguinem Domini credentibus distribuere, infidelibus abnegare, necnon et spiritualem alimoniam verbi, cuique prout convenit, dispartiri. Quia sunt in verbis Dei nonnulla, quae nostrae humilitati revelare, ad nostrae epulas refectionis concedere dignatus [Col. 0515C] est. Sunt item alia tantae profunditatis, quae sancti Spiritus solummodo scientiae pateant, nostrae vero capacitatis per omnia mensuram transcendant. Thuribula autem illos figurate demonstrant, qui mundam orationem ex conscientia pura et fide non ficta offerunt Deo, et cum propheta dicere possunt: »Dirigatur oratio mea sicut incensum in conspectu tuo (Psal. CXL).« Tubae autem quid aliud sunt quam praedicatores sancti, qui in toto orbe terrarum vocem Evangelicae praedicationis emittunt? quorum personae per prophetam dictum est: »Clama, ne cesses, quasi tuba exalta vocem tuam, et annuntia populo meo scelera eorum, et domui Jacob peccata eorum (Isa. LVIII).« Et Psalmista: »In omnem terram exivit sonus eorum: et in fines orbis terrae [Col. 0515D] verba eorum (Psal. XVIII).« Sequitur:

»Et non fiebat ratio his hominibus, qui accipiebant pecuniam, ut distribuerent eam artificibus, sed in fide tractabant eam.« Devotionem ostendit eorum, de quibus sermo est: Quia tantum studii in religione habuerunt, ut nullus dubitaverit quin pecuniam Domini, sine alicujus suspicione fraudis tractarent. Et hanc de aerario sublatam, fideliter artificibus, ad muniendam domum, prout singulis opus esset, offerrent. Unde necesse est, ut considerent hi, qui spiritualem pecuniam verbi Dei ad dispensandum conservis suis, operariis scilicet divinis accipiunt, quanta fide quantaque discretione illis opus est, quibus ratio de eadem pecunia reddenda est: [Col. 0516A] ut studeant minus fideles in spiritalibus invenire, quam isti in corporalibus fuerant inventi.

»Pecuniam vero pro delicto, et pecuniam pro peccatis, non inferebant in templum Domini, quia sacerdotum erat.« Haec sententia ostendit, quod non quis proprio arbitrio facile se credere debet, sed magis sciat, quod confessio peccatorum et poenitentia sacerdotum judicio peragenda est, qui habent scientiam discernendi inter mundum et immundum, et leprae maculam dijudicare, et aut condemnare, aut mundum discernere.



CAPUT XIII.

»Elisaeus autem aegrotabat infirmitate, qua et mortuus est. Descenditque ad eum Joas rex Israel, [Col. 0516B] et flebat coram eo, dicebatque: Pater mi, Pater mi, currus Israel et auriga ejus. Et ait illi Elisaeus: Affer arcum et sagittas. Cumque attulisset ad eum arcum et sagittas, dixit ad regem Israel: Pone manum tuam super arcum. Et cum posuisset ille manum suam, superposuit Elisaeus manus suas manibus regis, et ait: Aperi fenestram orientalem. Cumque aperuisset, dixit Elisaeus: Jace sagittam. Et jecit. Et ait Elisaeus: Sagitta salutis Domini et sagitta salutis contra Syriam. Percutiesque Syriam in Aphec, donec consumas eam,« et reliqua. Quid est quod propheta regi Israel jubet arcum et sagittam afferre, nisi quod Redemptor noster rectoribus Ecclesiae, armis spiritualibus se indui, et contra hostem antiquum praecipit praeliari? Arcus enim [Col. 0516C] nonnunquam in sacro eloquio, pro ipso sacro eloquio poni solet, quod ex utroque Testamento velut ex cornu et chorda constat. Per Vetus quippe Testamentum figuratur cornu propter duritiam. Per Novum, quod incarnato Domino figuratum est, signatur chorda, et dum chorda trahitur, cornu curvatur, quia cum Novum Testamentum discutitur, a duritia litterae Vetus inclinatur, et ad intellectum spiritualem flectitur, quia rigore ejus duritiae non tenetur. Sagittae enim sunt haec ipsa verba quae doctores proferunt. Unde etiam bene de sanctis doctoribus, per prophetam gentilitatem ingredientibus dicitur: »Cum sagittis acutis et arcu ingredientur illuc (Isa. VII).« Nos ergo cum Scripturae sacrae dicta pensamus, arcum intendimus: cum verba doctrinae damus, [Col. 0516D] sagittas emittimus. Ponitque Elisaeus manus suas super manus regis, cum exemplis suis Dominus actiones doctorum dirigit et confortat. Orientalem fenestram aperire mandat, et jacere sagittam, quia lumine scientiae et verae doctrinae, suos hortatur primum illustrari, et sicut jacula verborum mittere.

»Et ait Elisaeus: Sagitta salutis Domini, et sagitta salutis contra Syriam, percutiesque Syriam in Aphec, donec consumas eam.« Sagitta ergo salutis Domini est praedicatio sancta, cum decenter exhibetur, et spiritualium hostium certissima interfectio, si perseveranter agitur. Nec fas est ut aliquando dispensator verbi Dei segniter torpeat, cui jussum [Col. 0517A] est, ut gregis Dominici curam habeat, quia multum obest devotis auditoribus, si inertia praevalet doctoribus. Dicit enim Propheta: »Clama, ne cesses (Isa. LVIII).« Et Apostolus ad Timotheum: »Testificor (inquit) coram Deo et Christo Jesu, qui judicaturus est vivos et mortuos, et per adventum ipsius et regnum ejus, praedica verbum, insta opportune, importune: argue, obsecra, increpa in omni patientia et doctrina (II Tim. IV).« Unde non debet doctor propter avaritiam negligere animarum curam, sed magis per pietatem ad aeternam pertendere requiem, quod significat Aphec, interpretatur enim continebit vel apprehendet. Unde idem Apostolus, enumeratis vitiis quae avaritiam comitantur, ad praedictum discipulum intulit dicens: »Tu autem [Col. 0517B] homo Dei haec fuge, sectare vero justitiam, pietatem, fidem, charitatem, patientiam, mansuetudinem, certamen bonum, certamen fidei, apprehende vitam aeternam in qua vocatus es (I Tim. VI).«

»Et ait Elisaeus ad regem: Tolle sagittas. Qui cum tulisset, rursum dixit ei: Percute jaculo terram. Et cum percussisset tribus vicibus, et stetisset, iratus est vir Dei contra eum, et ait: Si percussisses quinquies, aut sexies, sive septies, percussisses Syriam usque ad consummationem. Nunc autem tribus vicibus percuties eam.« Ecce propheta mandat regi jaculo percutere terram, et cum percutit tribus vicibus et stat, irascitur contra eum quod non saepius terram percuteret. Ita et doctoribus praecipitur, praedicationis jaculo terram, hoc est, [Col. 0517C] carnales percutere. Sed qui hoc minus studiose agunt, merito increpatione divina arguuntur. Quid est enim tribus vicibus terram jaculo percutere, nisi Trinitatis fidem carnalibus per doctrinam insinuare? sed cum agit hoc satis doctor, hominesque ad fidem perducit, necesse est ut adhuc instet verbo, donec illos doceat quinque sensibus corporis imperare, bonisque operibus (quae per senarium numerum exprimuntur (studium impendere, necnon et scientiam spiritualem instanter meditari, quam septiformis Spiritus gratia in Scripturis sacris constituit atque ad salutem humani generis gemino Testamento edidit. Qui autem solam fidem sine operibus bonis et meditatione legis Dei sibi sufficere credunt ad salutem, recte a propheta arguuntur, quia secundum Jacobi [Col. 0517D] apostoli sententiam, »Sicut corpus sine spiritu mortuum est, ita et fides sine operibus mortua est (Jac. II).« Et alibi scriptum est: »Qui ignorat ignorabitur (I Cor. XIV).«

»Mortuus est ergo Elisaeus et sepelierunt eum. Latrunculi quoque de Moab venerunt in terram Israel in ipso anno. Quidam autem sepelientes hominem, videntes latrunculos, projecerunt cadaver in sepulcrum Elisaei. Quod mox ut tetigit ossa Elisaei, revixit homo et stetit super pedes suos.« Quid significat haec resuscitatio cadaveris mortui per contactum ossium Elisaei, nisi vitam fidelium, quae in morte Christi veraciter constat? Quicunque ergo firma fide tangit mortem Christi, et spem suam veraciter [Col. 0518A] in ipso collocat, sine dubio particeps erit resurrectionis ejus. Dicit enim ipsa Veritas: »Ego sum resurrectio et vita: qui credit in me, etiamsi mortuus fuerit, vivet. Et omnis qui vivit et credit in me, non morietur in aeternum (Joan. XI).« Et alibi: »Sicut Moyses, inquit, exaltavit serpentem in deserto, ita exaltari oportet Filium hominis; ut omnis qui credit in ipsum non pereat, sed habeat vitam aeternam (Num. XXI; Joan. III).«



CAPUT XIV.

»Quod dicitur de Amasia rege Juda: Ipse percussit Edom in valle Salinarum decem millia, et apprehendit petram in praelio, vocavitque nomen ejus Jecthel usque in praesentem diem.« Vallis [Col. 0518B] Salinarum erat, ubi sal faciebant, vel feno videlicet salsuginis, ut multis in locis deciso, exsiccato et incenso, vel aquis puteorum salsis fervefactis, et usque ad salis firmitatem coquendo perductis, vel alio quolibet ordine, quo sal fieri consuevit. In quo etiam loco, et Joab duodecim Idumaeorum percussisse legitur. Nec praetereundum quod pro valle Salinarum vetus editio quasi nomen regionis Gemela posuit. Petra autem civitas est Arabiae nobilis in eadem terra Edom, quae in libro Numerorum (Num. XXXI) Recem dicitur, et a Syris hodie quae sic appellatur. Jecthel vero quod Amasias victor ei nomen imposuit, interpretatur coetus Dei vel auxilium Dei, a gente eo fideliter, ut perenni inderetur memoriae quod hanc vel coetus populi Dei, vel Deo adjuvante [Col. 0518C] ceperit.



CAPUT XV.

»Anno vicesimo septimo Jeroboam regis Israel, regnavit Azarias filius Amasiae regis Juda. Sedecim annorum erat cum regnare coepisset, et quinquaginta duobus annis regnavit in Hierusalem,« et reliqua. Azarias ipse est Ozias, qui propter contemptum Domini, dum sacrificare in templo vellet contra legem Moysi, percussus est lepra a Domino juxta altare astans, et holocausta nitens offerre: potest quippe Ozias rex leprosus significare diabolum, cui lepra iniquitatis insanabilis est. Qui cum suam mensuram non vellet cognoscere, et majora tentasset appetere, foeditate pessimae leprae notabilis effectus, de domo ejectus est, et perseveravit usque in finem leprosus, [Col. 0518D] separatus a populo Dei. Sub hoc videlicet rege regnante, et quantum in se est sacerdotium dissipante Isaias propheta visionem illam magnificam, qua viderat Dominum sedentem super solium excelsum, videre non potuit. Quandiu ille regnum tenuit in Judaea, propheta oculos non levavit ad coelum, non sunt ei reserata coelestia, non apparuit Dominus sabaoth, nec in mysterio fideliter sancti nomen auditum est. Quando ille mortuus est, universa quae subsequens sermo monstravit, aperto sese in lumine prodiderant. Tale quod et in Exodo scriptum est: Dum Pharao vixit, populus Israel ex luti et lateris et palearum opere non suspiravit ad Dominum. Dum ille regnavit, nemo quaesivit Deum Patrem Abraham, [Col. 0519A] Isaac et Jacob. Quando vero ille mortuus est, suspiraverunt filii Israel, ut Scriptura dicit, et ascendit clamor eorum ad Dominum; cum utique juxta historiam tunc magis gaudere debuerint, et ante suspirare, cum viveret. Ezechiele quoque prophetante, Phaltias filius Banaiae occubuit, et post pessimi ducis interitum: »Cecidi, inquit, super faciem meam et clamavi voce magna, et dixi: Heu mi, heu mi, Adonai Deus, consummationem tu facis reliquias Israel?« (Ezech. XI.) Si ergo intelligas in Ozia et Pharaone et Phaltia et caeteris istiusmodi contrarias fortitudines, videbis quomodo illis viventibus nullus vestrorum videat et suspiret, et in poenitentiam corruet: »Non regnet, ait Apostolus, peccatum in mortali corpore vestro (Rom. IX).« Regnante peccato [Col. 0519B] Aegyptiis exstruimus civitates in cinere, versamur in sordibus. Pro frumento paleas, pro solida petra luti opera. Sed tamen quod dicitur de Jeroboam rege Israel, ipse restituit terminos Israel ab introitu Emath, usque ad mare solitudinis Emath, quae nunc Epiphani adjicitur, septentrionalis erat terminus Israel. Mare autem solitudinis, quod Hebraice dicitur Araba, mare Mortuum designat, quod in latitudine per stadia octoginta usque ad zearos Arabiae, in longitudine centum quinquaginta usque ad vicinia Sodomorum progreditur; cujus loci Josephus ita meminit dicens: Anno autem quintodecimo regni Amasiae, regnavit in Israel filius Joas Jeroboam, in Samaria annos quadraginta. Hic autem rex circa Deum quidem injuriosus et iniquus exstitit vehementer, [Col. 0519C] idola colendo et multa incongrua et opera extranea faciendo. Populo autem Israelitarum multorum bonorum fuit occasio. Huic quidem Jonas prophetavit, quia oporteret eum Syrios vincere dimicando, et regnum proprium dilatare, in partibus quidem Aquilonis, usque ad Etham civitatem: a meridie vero usque ad Asphaltum. Antiquitus enim termini Chananaei isti fuerunt, sicut princeps Jesus ea loca determinat. Igitur Jeroboam castrametatus contra Syrios omnem eorum provinciam, sicut Jonas prophetaverat, devastavit.



CAPUT XVI.

»Anno septimo decimo Phacee filii Romeliae, regnavit Achaz filius Joatham regis Juda. Viginti [Col. 0519D] annorum erat Achaz cum regnare coepisset, et sedecim annis regnavit in Hierusalem. Non fecit quod erat placitum in conspectu Domini Dei sui, sicut David pater ejus, sed ambulavit in via regum Israel. Insuper et filium suum consecravit, transferens per ignem secundum idola gentium, quae dissipavit Dominus coram filiis Israel.« Hinc Josephus taliter narrat: Porro Joatham mutavit vitam cum vixisset annis quadraginta unum, ex quibus regnavit duodecim. Sepultus est in regiis monumentis, venitque regnum ad ejus filium Achaz, qui impius circa Deum existens, et paternae praevaricator legis, reges Israelitarum imitatus, in Jerosolymis idolorum aras constituit, et super ea sacrificavit. In quibus [Col. 0520A] etiam suum in holocaustum obtulit filium more Chananaeorum, et super haec multa alia scelera perpetravit. Musach quoque sabbati quod aedificaverat in templo, et ingressum regis exterius, convertit in templum Domini, propter regem Assyriorum. Legi in cujusdam libro, Musach sabbati, expositum locum quemdam, vel aedificium quoddam esse positum in vestibulo templi Domini, ubi reges quando sabbato orationis causa ad templum ibant, pecuniam pro eleemosyna mittebant. Et ita Musach sabbati, gazophylacium esse regum, sicut Corbanan est sacerdotum. Videtur enim Achaz ipsum aedificium et ingressum regis exterius, non ideo convertisse in templum Domini, quod in eo cultui serviretur divino, sed ut simul cum templo profanaretur, studens ut magis [Col. 0520B] placeret regi Assyrio quam Deo patrum suorum et Domino. Cui sensui videtur liber Paralipomenon astipulare, ubi ita scriptum est (II Par. XXVIII): »Igitur Achaz spoliata domo Domini, et domo regum et principum, dedit regi Assyriorum munera, et tamen nihil ei profuit. Insuper et tempore angustiae suae, auxit contemptum in Dominum. Ipse per se rex Achaz immolavit diis Damasci victimas percussoribus suis, et dixit: Dii regum Syriae auxiliantur eis, quos ego placabo hostiis, et aderunt mihi cum e contrario ipsi fuerint ruinae ei et universo Israel. Direptis itaque Achaz omnibus vasis domus Domini atque confractis, clausit januas templi Domini, et fecit sibi altaria in universis angulis Hierusalem. In omnibus quoque urbibus Juda exstruxit aras ad cremandum [Col. 0520C] thus, atque ad iracundiam provocavit Dominum Deum patrum suorum.« Haec sicut scripta reperimus, hoc in loco ponenda esse censuimus, parati, si qui aliquid inde certius expresserint, eorum sententiam auscultare.

»Tunc ascendit Rasin rex Syriae, et Phacee filius Romeliae rex Israel, ad praeliandum in Hierusalem. Cumque obsiderent Achaz, non valuerunt superare eum. In tempore illo restituit Rasin rex Syriae Ailam Syriae, et ejecit Judaeos de Aila. Et Idumaei venerunt in Ailam,« et reliqua. Rex impius qui Dominum Deum patrum suorum dereliquit, et secutus est idola gentium juste Domini auxilio derelictus est, et consurrexerunt adversus eum Rasin rex Syriae, id est Aram et Phacee filius Romeliae rex [Col. 0520D] Israel in Samaria, et venerunt in Hierusalem, ut expugnarent eam. Legimus in Paralipomenon libro (Ibid.) regem Rasin Damasci, victo Achaz, multos de Judaea Damascum transtulisse, et Phacee filium Romeliae regem decem tribuum, quae appellabantur Israel, et regnabant in Samaria, una diecentum viginti millia percussisse de Judaea hominum bellatorum, et cum infinita praeda in Samariam duxisse captiva. Rursum veniunt ad Judaeam, et Hierusalem cupiunt debellare, et non potuerunt, quia auxiliatus est ei Dominus, ut sub occasione misericordiae, qua populum obsessum liberavit, filium suum nuntiaret de virgine nasciturum, sicut Isaiae prophetae liber commemorat (Isa. VII). Huic non suo merito, sed Domini [Col. 0521A] gratiam ostendendo, egredi in occursum Isaias jubetur, ad extremum aquaeductus piscinae superioris in via agri fullonis et dicere ad eum: »Vide ut sileas. Noli timere, et cor tuum ne formidet a duabus caudis titionum fumigantium istorum, in ira furoris Rasin regis Syriae, et filii Romeliae, eo quod consilium inierit contra te Syria pessimum, et Ephraim et filius Romeliae, dicentes: Ascendamus ad Judam, et suscitemus eum, et evellamus eum ad nos, et ponamus regem in medio ejus filium Tabeel. Haec dicit Dominus Deus: Non stabit et non erit istud, sed caput Syriae Damascus, et caput Damasci Rasin. Et adhuc sexaginta quinque anni, et desinet Ephraim esse populus.« Duas autem caudas titionum, id est torrium fumigantium, vocat Rasin regem Syriae, et Phacee [Col. 0521B] filium Romeliae regem Samariae, eo quod in illis finitum sit regnum Syriae, id est Damasci, et regnum Samariae, id est decem tribuum, qui alio nomine appellabantur Ephraim. Sexaginta autem et quinque anni, non a temporibus Achaz, sed ab Oziae numerantur. Igitur Hebraei hunc locum ita edisserunt, ut Amos qui sub Ozia coepit prophetare, quando et Isaias prophetiae suae habuit exordium, primus prophetavit contra Israel, dicens: »Israel autem captivus ducetur de terra sua.« Titulus quoque prophetiae ejus contra Samariam fit, et prophetare coepit in diebus Oziae regis Juda, ante duos annos terraemotus; quem volunt eo tempore accidisse, quo ingressus Ozias in templum Dei, ibi sacerdotium vindicabat, et terra percussa est et cineres [Col. 0521C] altaris effusi sunt, et ipse rex percussus lepra. Volunt autem annum fuisse vicesimum quintum Oziae, quando haec acciderunt, cujus reliqui anni sunt viginti septem. Omnes enim regnavit annos quinquaginta duo. Postea regnavit Joatham filius ejus annis sedecim, et hujus filius Achaz, aliis sedecim. Post quem regnavit Ezechias, cujus sexto imperii anno, capta Samaria est, atque ita effici simul annos sexaginta quinque. Scriptum est enim quod Theglathphalasar rex Assyriorum sub rege Achaz ascenderit in Damascum, et vastaverit eam, et transtulerit habitatores ejus Cyrenen, et Rasin interfecerit. Et quod tetenderit insidias Phacee filio Romeliae Osee filius Ela, et percusserit eum et interfecerit, et regnaverit pro illo in Israel annis novem, et quod venerit Salmanasar [Col. 0521D] rex Assur et obsederit Samariam, quae nunc Sebasten vocatur tribus annis, et nono anno regni Osee ceperit eam, vinctumque Osee in carcerem miserit, et transtulerit Israel in Assyrios, posueritque eos in Hala et in Habor juxta fluvium Gozan, in civitatibus, sive (ut Septuaginta transtulerunt) in montibus Medorum. Juxta anagogen facilis interpretatio est, quod regnante Achaz rege impio, rex Aram qui interpretatur excelsus atque sublimis, ut indicet arrogantiam sapientiae saeculi; et Phacee filius Romeliae qui et ipse juxta Osee prophetam et tribum Ephraim, de qua Jeroboam filius Nabath vitulos aureos in Bethel et Dan constituerat, et a domo David Dei populum separarat, refertur ad haereticos, qui [Col. 0522A] consentiant sibi, ut expugnent Ecclesiam. Quod cum audierit domus David, cui in Ezechiele pastorem bonum legimus suscitatum (Ezech. XXXIV), et populus ejus simpliciter credens in Dominum, pertremiscit. Et ideo pertremiscit, quia non arboribus frugiferis, sed infructuoso saltui comparatur. Eosdem autem haereticos atque gentiles contra domum David argumentorum et dialecticae artis gladiis dimicare nulli dubium est, ut qui inter se discrepant, in Ecclesiae oppugnatione consentiant: juxta illud quod Herodes et Pilatus inter se discordantes, in Domini passione amicitia foederantur (Joan. XXI). Impio regi in Isaac jubetur occurrere, exiens de loco suo, non in principio aquaeductus, sed in extremis finibus piscinae superioris quae erat in agro fullonis, ubi sordes expurgabantur. [Col. 0522B] Quamvis enim Achaz regnaret super Judam, tamen quia impius erat, in superioris piscinae extremis finibus morabatur. Ergo Deus non tam regis miseretur, quem indignum aestimabat salute, quam populi sui. Duas autem caudas torrium fumigantium, ut prius diximus, vocat sapientiam saecularem, haereticumque sermonem, quorum finis exustio est, qui frustra inierunt consilium, ut ascenderent contra Judam, et quasi negligentem et dormientem caperent, et suis erroribus copularent, ponerentque super eum regem filium Tabeel, hoc est bonum Deum. Uterque enim adversarius apud se severitatem, apud se aestimat optimam esse doctrinam. Denique Marcion haereticus boni Dei filium, hoc est alterius putat esse Christum, et non justi cujus prophetae sunt, [Col. 0522C] quem sanguinarium et crudelem judicem vocat. Haec illis dicentibus Dominus dominator, quod non stet consilium ipsorum, sed interim quandiu nunc iste mundus stat, et ea quae mundi sunt, in suis finibus et in suis urbibus dominentur. Cum autem consummationis tempus advenerit, hoc est sexaginta quinque anni, et tam mundi res quae in sex diebus factae sunt, quam omnia quae ad quinque sensus pertinent finem acceperint, tunc universa esse solvenda, quae gentiles et haeretici futura non credunt; et propter infidelitatem non intelligunt quae dicuntur



CAPUT XVII.

»Iratusque est Dominus vehementer Israel, et abstulit eos de conspectu suo, et non remansit [Col. 0522D] nisi tribus Juda tantummodo; sed nec ipse Judas custodivit mandata Domini Dei sui, verumtamen ambulavit in erroribus Israel quos operatus fuerat. Projecitque Dominus omne semen Israel, et afflixit eos et tradidit in manu diripientium, donec projiceret eos a facie sua.« Subversio autem Israelitarum, quae ab Assyriae regibus perpetrata est quid significat, nisi miserabilem et nimis deflendam ruinam populi ecclesiastici? quam rex Assyrius, hoc est diabolus, cum suo exercitu devastando atque obsidendo quotidie efficit, cum eos propter peccata commissa, de sedibus propriis evellens, defert in terram alienam, quo magis lugere delectat, quam cantica laetitiae proferre. Unde et Psalmista mystico eloquio hoc idem commemorat, [Col. 0523A] dicens: »Super flumina Babylonis illic sedimus, et flevimus, dum recordaremur tui, Sion. In salicibus in medio ejus, suspendimus organa nostra. Quia illic interrogaverunt nos, qui captivos duxerunt nos, verba cantionum. Et qui abduxerunt nos, Hymnum cantate nobis de canticis Sion. Quomodo cantabimus canticum Domini in terra aliena (Psal. CXXXVI)?« Quod dicitur de his quae in Samariam adductae sunt a rege Assyriorum nationibus.

»Et unaquaeque gens fabricata est deum suum. Posueruntque eos in phanis excelsis, quae fecerant Samaritae gens et gens in urbibus suis, in quibus habitabant. Viri enim Babylonii fecerunt Sochoth Benoth, viri autem Cutheni fecerunt Nergel, et [Col. 0523B] viri de Hemath fecerunt Asima. Porro Evaei fecerunt Nebaaz et Tharthac.« In libro quidem Locorum legitur quod Benoth et Nergel fuerint civitates quas construxerunt in regione Judaeae Samaritani, qui de Babylonia transierant. Asima quoque oppidum aedificaverunt, qui ad eam venerunt de Hemath. Nebaaz et Tharthac civitates sunt, quas Evaei in eadem Judaeae terra condiderunt. Videtur autem, juxta consequentiam sermonis, et idolorum, quibus hae gentes prius in terra sua servierint. hic posse vocabula intelligi. Quia cum dictum esset: »et unaquaeque gens fabricata est deum suum,« quasi ad expletionem sententiae subjunctum sit: »viri enim Babylonii fecerunt Sochoth Benoth.« Et melius, ni fallor, faceret interpres, si Sochoth [Col. 0523C] Latine in tabernacula verteret, et nomen idoli Benoth absolute poneret, et sicut in sequentibus manifeste dicitur.

»Hi autem qui erant de Sepharvaim, comburebant filios suos igni Adramelech et Anamelech diis Sepharvaim.« Ubi ostenditur Adramelech et Anamelech idola fuisse urbis Sepharvaim. Ita videtur consequens, ut et Nergel Cuthaeorum, Asima Hemathaeorum, Nebaaz et Tharthac idola fuerint Evaeorum. Posthaec Scriptura narrat de ipsis Samaritanis quod cum Dominum colerent, diis quoque suis servirent juxta consuetudinem gentium, de quibus translati fuerant Samariam, et non multo post subsequitur, dicens:

»Fuerunt igitur gentes istae timentes quidem [Col. 0523D] Deum, sed nihilominus et idolis suis servientes; nam et filii eorum et nepotes, sicut fecerunt patres sui, ita faciunt usque in praesentem diem.« Et quia in Samaritanorum persona haeretici accipiuntur, in praedicta sententia illorum nequitia convenienter exprimitur. Habent enim haeretici quaedam sacramenta communia cum sancta Ecclesia, et quasdam sententias sanctarum Scripturarum rite intelligunt, sed tamen nihilominus idolis immundorum spirituum servire non cessant. Videtur enim eis timorem Dei rite se custodire, cum secundum sensum suum veritati se putant favere. Sed quia catholicae fidei unitatem spernunt habere, malignorum spirituum voluntatibus se veraciter manifestant obtemperare, [Col. 0524A] et non solum inventores primi errorum, quos patres Samaritanorum significant, hoc faciunt, sed et sequaces eorum, quos filiorum nomine et nepotum expressos recte possumus intelligere, similiter agunt.



CAPUT XVIII.

»Anno tertio Oseae, filii Ela regis Israel, regnavit Ezechias, filius Achaz regis Juda. Viginti quinque annorum erat cum regnare coepisset, et viginti novem annis regnavit in Hierusalem. Nomen matris ejus Abia, filia Zachariae. Fecitque quod erat bonum coram Domino, juxta omnia quae fecerat David pater suus. Ipse dissipavit excelsa, et contrivit statuas, et succidit lucos, confregitque serpentem aereum, quem fecerat Moyses. Siquidem usque [Col. 0524B] ad illud tempus filii Israel adolebant ei incensum. Vocavitque eum nomen ejus Nahasthan. Et in Domino Deo Israel speravit.« Siquidem Nahasthan interpretatur aes eorum, ut quem illi pro numine colebant in dictis ejus metallum eum esse non deum agnoscerent. Et quia Ezechias in hoc quod excelsa dissipavit, et statuas contrivit, atque succidit lucos, necnon et omnia simulacra comminuit, Salvatoris typum tenet. Interpretatur enim Ezechias apprehendens Dominum vel fortitudo Domini. In eo ipso utique quod ipsum serpentem aeneum quem Moyses fecit, comminuit, Redemptoris figuram convenienter tenet. Non solum enim Dominus noster ac Redemptor, de quo per Prophetam dicitur: »Dominus fortis Dominus potens in praelio (Psal. XXIII),« idola [Col. 0524C] gentium contrivit, et omnia simulacra eorum dissipavit, quatenus Dei omnipotentis notitiam haberet, ejusque cultui digne manciparentur, quin ipsam litteram legis Mosaicae, quam ille populus legalis assidua lectione resonabat, ac pro magno habebat, contrivit, ac sensum spiritualem in ea intelligere eos docuit.

»Anno quatuordecimo regis Ezechiae ascendit Sennacherib rex Assyriorum ad universas civitates Juda munitas, et cepit eas. Tunc misit Ezechias rex Juda nuntios ad regem Assyriorum in Lachis, dicens: Peccavi, recede a me, et omne quod imposueris mihi, feram. Indixit itaque rex Assyriorum Ezechiae regi Judae trecenta talenta argenti, et triginta talenta auri. Deditque Ezechias omne argentum quod repertum fuerat in domo Domini, et in [Col. 0524D] thesauris regis, etc.« Clara est historia quae in libris Regum necnon in Paralipomenon et in Prophetia Isaiae pari modo describitur. Ezechias viginti quinque annorum erat cum regnare coepisset: regnavit autem viginti novem annis in Hierusalem, et rebellavit contra regem Assyriorum, et non servivit ei. Hinc Sennacherib ingressus Judaeam, obsedit urbes ejus munitas. Et cum obsideret Lachis, misit ad eum Ezechias trecenta talenta argenti, et triginta talenta auri, fractis januis templi, et laminis ejus detractis quasi ipse affixisset.

»Misit autem rex Assyriorum Tarthan et Rabsaris et Rabsacen cum manu valida ad Hierusalem. Egressus est autem ad eos Eliacim filius Helciae [Col. 0525A] praepositus domus, et Sobna scriba et Joahe filius Asapha commentariis, etc.« Iste est Eliacim de quo Isaias in visione vallis Sion dixit: »Vocabo servum meum Eliacim filium Helciae (Isa. XXII),« et reliqua. Qui fuit pontifex post Sobnam praepositum templi quem tradunt Hebraei Rabsaces comminatione perterritum, tradidisse manus Assyriis, et prodidisse Hierusalem, et excepta arce Sion et templo, Assyrios totam urbem cepisse. Quem etiam Sobam cum Eliacim ad Rabsacen exisse quidam putant. Rabsacen autem (qui Hebraice locutus est) filium Isaiae prophetae autumant, qui et ipse proditor fuerat. Relictumque filium Isaiae alterum vocatum Jasub, qui Latine, relictum sonat. Alii autem putant eum Samaritem fuisse et ideo Hebraicam scisse linguam, [Col. 0525B] et tam audacter et impie Deum blasphemasse. Quia quasi quadam contraria fortitudo sua arrogantia imitabatur prophetas qui dicebant: »Haec dicit Dominus.« Iste dixit: »Haec dicit rex magnus rex Assyriorum.« Ac primum, quia dixit: »Confidis super Aegyptum,« falsum est. Nulla enim narrat historia quod Ezechias Pharaonis auxilium postularit. Quodque infert: »Si responderis mihi, in Domino Deo confidimus,« verum est. Sed subjungit rursum mendacium veritati, »quod abstulit Ezechias excelsa ejus et altaria.« Haec enim non contra Deum, sed pro Deo fecit, ut destructa idololatria et caetero errore, juberet Deum adorari in Hierusalem, ubi fuit templum ejus. Quique ut paucitatem obsessorum ostenderet, duo millia equorum pollicetur, quorum ascensores Ezechias [Col. 0525C] non haberet. Non de imbecillitate populi venit, quasi equitandi ignari, sed de observatione praeceptorum Dei, quia Moysi praecepit, ne rex Israel equos et uxores sibi multiplicaret. Si autem (inquit) me minimum servorum regis Sennacherib sustinere non vales, quomodo tantam illius potentiam sustinebis? Ad id autem quod dixit: »Si responderis mihi, in Domino Deo confidimus,« callide respondit se non sua voluntate, sed Domini venisse praeceptis. »Dixit Dominus ad me: Ascende super terram et disperde eam,« et est argumentum. Certa enim sine Domini voluntate huc venire non poteram. Cum autem venerim, et multas urbes ceperim, et pars Hierusalem maneat intacta, manifestum est me ejus voluntate venisse.

[Col. 0525D] »Dixerunt autem Eliacim filius Helciae et Sobna et Joahe Rabsaci: Precamur ut loquaris nobis servis tuis Syriace, siquidem intelligimus hanc linguam, et non loquaris nobis Judaice, audiente populo, qui est super murum. Responditque eis Rabsaces, dicens: Nunquid ad Dominum tuum et ad te misit me dominus meus, ut loquerer sermones hos, et non potius ad viros qui sedent super murum, ut comedant stercora sua, et bibant urinam suam vobiscum,« etc. Rapsacis accusatio, Ezechiae testimonium est, quia captis Judaeae urbibus, in Domino confisus sit, et confortavit populum ut in Domino speraret. Unde Rapsaces destruere vult quae ille construxit, et dicit ad populum: Non seducat vos [Col. 0526A] Ezechias, et non vobis tribuat fiduciam super Domino Deo. Quod autem Eliacim et Sobna et Joahe humiliter deprecantur Rabsacen, ut Syriace loqueretur, hunc sensum habet: Quia necesse est populum falsis terroribus commoveri, et vanam jactare virtutem. »Loquere linguam quam populus non novit. Nam et nos linguae tuae habemus scientiam. Ad quod ille arroganter: Nunquid, ait, ad Dominum tuum, et ad te misit me dominus meus?« et reliqua usquequo ait, »et bibant urinam suam vobiscum?« Per quod ostendit fame eos et siti esse capiendos. Simulque illecebra mitigat timorem, ut quos terrore non vicit, persuasione decipiat. Et dicit ex persona regis: Facite mecum benedictionem, hoc est facite quod in vestram benedictionem proficiat, benedicite regi [Col. 0526B] Assyrio, et eum dominum confitemini, ut praemia consequamini; donec revertar de Aegypto vel capta Lobnam redeam: habitate in urbe vestra, et rebus vestris fruimini, et postea ducam vos in similem terrae vestrae terram, quam tamen non nominavit, quia similem ei invenire non potuit, sed similitudinem ponit. Hoc enim unusquisque vult in quo natus est. Alii putant terram Mediae eis repromitti quae terrae Judaeae similitudinem habeat, tam in situ quam in fructibus. Quod ait Rapsaces inter alia quibus Deum blasphemabat, clamans contra Hierusalem: »Ubi est Deus Hemath et Arphad? Ubi est Deus Sepharvaim, Ana et Ava? Nunquid liberaverunt Samariam de manu mea?« Ostendit harum omnium civitatum sive gentium diis servisse Samaritas, et [Col. 0526C] quia non erant dii, sed idola, merito cultores vanitatis, ut decebat, esse subversos. Est autem Hemath urbs Celesyriae, quae nunc Epiphania dicitur, juxta Emesan, ut supra monuimus. Arphad urbs Damasci, quam expugnatam a rege Assyriorum et Jeremia scribit. Sepharvaim, quod numero plurali libros vel litteras sonat, nomen est locorum de quibus Assyrii transmigrantes habitaverunt in Samaria, ut in Locorum libris invenimus. Verum in Isaia hoc quoque vocabulum esse civitatis apparet, ubi aperte dicitur: »Ubi est Deus urbis Sepharvaim (Isa. XXXVII)?« tametsi pluraliter dictum ut Thebarum, Athenarum. Pro Ana et Ava, vetus editio, quasi unius urbis nomen Anetigavam posuit; et quidem in Hebraeo ita scriptum est. Verum quia quinta syllaba ti quae in [Col. 0526D] medio nominis posita est, conjunctionem et apud eos significat, potest et ita distingui, ut dicatur, ane et gave, ut Aquila transtulit, sive Ana et Ava, ut noster vertit interpres. Sin autem, ait tantis diis praesentibus quinque tribus vicimus facile, quanto magis solam Hierusalem uno Deo praesule vincemus? Vere justus Ezechias omnia regens cum consilio prohibuit ei respondere, ne eum ad majores blasphemias provocaret.

»Venitque Eliacim filius Helciae praepositus domus, et Sobna scriba et Johae filius Asaph a commentariis ad Ezechiam, scissis vestibus, et nuntiaverunt ei verba Rapsacis.«



CAPUT XIX.
[Col. 0527A]

»Quae cum audisset Ezechias, scidit vestimenta sua, et opertus est sacco, ingressusque est domum Domini, et misit Eliacim praepositum domus, et Sobnam scribam, et senes de sacerdotibus, opertos saccis, ad Isaiam prophetam filium Amos. Qui dixerunt ei: Haec dicit Ezechias: Dies tribulationis, et increpationis, et blasphemiae dies iste. Venerunt filii usque ad partum, et vires non habet parturiens,« etc Scindunt vestimenta sua, quia Rapsacen audiunt blasphemantem. Scidit et rex vestem suam, quia pro populi et suis esse peccatis credebat, quod Rapsaces usque ad portam venit Hierusalem, et contra Dominum talia sit locutus. Mira regis humilitas et prudentia! Dimisso regio cultu, obvolutus [Col. 0527B] sacco, ad templum pergit de palatio; principes sacerdotum, non stolis, sed ciliciis mittit ad Isaiam coopertos, et dixit: »Dies haec tribulationis nostrae, correptionis Dei, blasphemiae hostium.« Ponitque similitudinem parturientis feminae et dolentis, quae ad partum usque pervenit, et generare non possit.

»Si quomodo audiat Dominus Deus tuus.« Non enim audemus dicere omnium nostrum Dominum, quo irascente tanta perpetimur, sed tuum dicimus Dominum; et hanc habemus ultionis fiduciam, quoniam vivens Deus blasphematur, a cultura idolorum mortuorum.

»Leva ergo orationem nostram jacentem pro reliquiis populi quae obsidentur.« Praevenit eos Isaias (Isa. XXXVII), quia eo spiritu quo futura [Col. 0527C] noscebat, etiam absentem audierat. Haec, inquit, dicite domino vestro:

Haec dicit dominus: »Noli timere verba quibus non tu, sed ego sum blasphematus, nec dico omnia quae regi Assyrio faciam, ne meam videar jactare potentiam. Sed quia dandus sit ei spiritus non Dei, sed adversarii. Et audito nuntio, revertens ad terram suam corruat gladio, ut duo pariter quae optabat Ezechias audire, se ab obsidione liberandum, et inimicum in sua terra moriturum esse. Reversus est igitur Rapsaces, et invenit regem Assyriorum expugnantem Lobnam. Audierat enim quod recessisset de Lachis. Cumque audisset de Tharaca rege Aethiopiae dicentes: Ecce ingressus est, ut pugnet adversum [Col. 0527D] te, et iret contra eum, misit nuntios ad Ezechiam, dicens: Haec dicite Ezechiae regi Judae: Non te seducat Deus tuus, in quo habes fiduciam, neque dicas: Non tradetur Hierusalem in manus regis Assyriorum.« Juxta voluntatem Dei Rapsaces deseruit obsidionem Hierusalem, et perrexit ad dominum suum, quem vel capta vel deserta Lachis invenit oppugnantem Lobnam. Sennacherib autem occurrens regi Aethiopum, misit ad Ezechiam nuntios et epistolas, ut eos quos in viribus non cepit, sermone terreret. Pugnasse autem Sennacherib contra Aegyptios, et obsedisse Pelusium, jamque exstructis aggeribus urbe capienda, venisse Tharacam regem Aethiopum in auxilium, narrat Herodotus.

[Col. 0528A] »Itaque cum accepisset Ezechias litteras de manu nuntiorum, et legisset eas, ascendit in domum Domini, et expandit eas coram Domino, et oravit in conspectu ejus, dicens: Domine Deus Israel, qui sedes super cherubim, tu es Deus solus omnium regum terrae, tu fecisti coelum et terram. Inclina, Domine, aurem tuam et audi, aperi oculos tuos, Domine, et vide, et audi omnia verba Sennacherib, quae misit ut exprobraret nobis Deum viventem,« et reliqua. Prius Ezechias Domini timore perterritus, orare in templo non audebat, vel liberas fundere preces: nunc autem, quia audit Isaiam dicentem: »Ne timeas a facie verborum quae audisti (Isa. XXXVII),« et reliqua, audacter Dominum deprecatur.

[Col. 0528B] »Misit autem Isaias filius Amos ad Ezechiam, dicens: Haec dicit Dominus Deus Israel: Quae deprecatus est me super Sennacherib rege Assyriorum, audivi. Iste est sermo quem locutus est Dominus de eo: Sprevit te et subsannavit te virgo filia Sion. Post tergum tuum caput movit filia Hierusalem. Cui exprobrasti et quem blasphemasti? Contra quem exaltasti vocem, et elevasti in excelsum oculos tuos? Contra sanctum Israel,« et reliqua. Denique Ezechias audacter Dominum deprecatur, nec misit ad Isaiam ut prius fecit, non ipse propheta pergit ad eum, sed nuntios misit qui Dei responsum deferant ad eum: »Virgo Sion, et filia Hierusalem.« Quae ideo virgo dicitur et filia, quia cunctis gentibus simulacra mortuorum adorantibus, [Col. 0528C] haec sola conservat castitatem, religionis Dei et unius divinitatis cultum; et quae ne ad majorem blasphemiam concitaret, praesenti non respondit, »post abeuntem movit caput suum,« certa de ultione, secura de poena. In manu servorum tuorum, nec ipse per te, sed per servos tuos, ut major est arrogantia, Dominum blaphemasti. Altitudo montium et juga Libani excelsa cedri et abietes, vel per metaphoram de cunctis gentibus accipiendum est, et principibus earum, vel de Hierusalem quae est cedrus Libani, et abietes potentesque et optimates. Altitudo summitatis et saltus Carmeli, templum est. Quodque infert: »Ego fodi et bibi aquam; et siccavi vestigio pedis mei omnes rivos aggerum,« vel ob id dixit, quia pro multitudine exercitus omnia [Col. 0528D] fluenta siccaverit, ut puteos sibi fodere compulsus sit: vel quia omnes populos quos aquae significant, suo vastavit exercitu.

»Nunquid non audisti quae olim fecerim ei? Ex diebus antiquis plasmavi illud, et nunc adduxi, et factum est in eradicationem collium compugnantium et civitatum munitarum. Habitatores earum breviata manu contremuerunt, et contusi sunt, sicut fenum agri, et gramen pascuae, et herba tectorum, quae exaruit antequam maturescet. Habitationem tuam, et egressum tuum, et introitum tuum cognovi, et insaniam tuam contra me. Cum fureres adversum me, superbia tua ascendit in aures meas. Ponam ergo circulum in [Col. 0529A] naribus tuis, et frenum in labiis tuis, et reducam te in viam per quam venisti.« Haec ex persona Dei contra verba Assyrii sentienda sunt, quod ad blasphemiam ejus sic responderit Dominus: »Num ignoras quod haec quae fecisti, mea feceris voluntate, et haec ego futura praedixerim, aperte facienda mandaverim?« Itaque quod olim decrevi, hoc expletum est tempore: ut colles, id est principes qui inter se ante pugnabant, et civitates munitissimae, me contrahente manum meam nec solitum praebente auxilium eradicarentur, et contremiscerent ac perirent; et comparentur non olivae et vineae, fructuosisque arboribus, sed feno et gramini herbisque dogmatum, quae frugibus impedimenta sunt, et ante marcescunt quam ad maturitatem perveniant. Itaque [Col. 0529B] et sessionem, et egressum, et introitum tuum ego novi, et insaniam qua contra me debacchaturus eras, prophetis vaticinantibus, sum locutus. Per quos olim dicturum esse te noveram: in coelum ascendam, super sidera coeli ponam thronum meum, ero similis Altissimo. Itaque furor tuus et superbia pervenit in aures meas, et nequaquam te ultra portabo, ut intelligas quod potuisti non tuis potuisse te viribus, sed meo arbitrio. Merebantur enim impiae gentes et infructuosae arbores, ut per te quasi securim et serram meam succiderentur et caderent. Itaque ponam circulum sive camum in naribus tuis, ut blaspbemantia ora constringam, et nequaquam ultra talia loqui audeas, frenumque mittam in labiis tuis, quod tuam ferociam domet et te reducat in [Col. 0529C] Assyrios.

»Tibi autem Ezechiae hoc erit signum: comede hoc anno quae repereris, in secundo autem anno quae sponte nascuntur: porro in anno tertio seminate et metite,« et reliqua. Notandum autem quod in libro Isaiae ubi verba ipsius prophetae ad regem Ezechiam descripta sunt, ita narrantur: »Comede hoc anno quae sponte nascuntur, et anno secundo pomis vescere. In anno autem tertio seminate et metite, et plantate vineas, et comedite fructum earum, et mittet id quod salvatum fuerit de domo Juda, et quod reliquum est mittet radicem deorsum, et faciet fructum sursum, quia de Hierusalem exibunt reliquiae, et salvatio de monte Sion, zelus Domini exercituum faciet istud [Col. 0529D] (Isa. XXXVII).« Nunc ad ipsum Ezechiam loquitur: Hoc erit, inquit, signum eorum, quae futura praenuntio, quod hoc anno ea comedas, » quae sponte nascuntur,« sive, juxta Septuaginta, »quae prius severas.« Anno autem secundo, juxta Symmachum, pomis vescere, sive juxta eosdem, quae de praeteritis segetibus et cadente in terram semine pullulaverint. In anno autem tertio, fugato jam Assyrio, et obsidione laxata, seminate et metite, plantate vineas, et fructum earum comedite. Siquidem parvae urbis hujus reliquiae, quae nunc hostili vallantur exercitu, et evasuras se esse non credunt, tantam recipient rerum omnium abundantiam ac felicitatem, ut instar arboris alta radice fundatae, pomis densissimis impleantur. [Col. 0530A] De Hierusalem enim et de monte Sion egredientur reliquiae, et implebunt terram Judeam, non suo merito, sed Dei misericordia, imo zelo quo adversus impium zelatus est populum suum.

»Haec dicit Dominus de rege Assyriorum: Non intrabit civitatem hanc, et non jaciet ibi sagittam: nec occupabit eam clypeus, et non mittet in circuitu ejus aggerem. In via qua venit, per eam revertetur, et urbem hanc non ingredietur, dicit Dominus. Et protegam civitatem istam: et salvabo eam propter me et propter David servum meum.« Propter futurorum spem, praesentem excutit metum. Dicit autem, quia non suo merito sed Dei clementia conserventur, imo patris eorum David memoria: in quo monentur et suae negligentiae, [Col. 0530B] et illius fidei et justitiae; quia in tantum diligit Deus justitiam, ut posteros majorum virtute tueatur.

»Factum est igitur in nocte illa, venit Angelus Domini et percussit in castris Assyriorum centum octoginta quinque millia. Cumque diluculo surrexisset, vidit omnia corpora mortuorum, et recedens abiit.« Centum octoginta quinque millia fortissimorum virorum ab uno angelo una nocte caeduntur, et absque vulneribus occisorum mors saeva discurrit, excludens a corporibus animas, Domini voluntate. Super quo in Paralipomenon legitur: »Et misit Dominus Angelum suum qui percussit omnem virum robustum, et bellatorem et principem exercitus regis Assyriorum. Reversusque est cum ignominia in terram suam (II Par. II).« Qui idcirco [Col. 0530C] servatus est, ut sciret potentiam Dei, et blasphemantia ora comprimeret, fieretque testis illius majestatis, quem paulo ante contempserat.

»Et reversus est Sennacherib rex Assyriorum, et mansit in Ninive. Cumque adoraret in templo Nesrach Deum suum, Adramelech et Sarasar filii ejus percusserunt eum gladio, fugeruntque in terram Armeniorum, et regnavit Asarhaddon filius ejus pro eo.« Pharao quoque in decem Aegypti servatur plagis, ut novissimus pereat, quod et iste passus est. Cum enim reversus esset in Niniven urbem primam regni sui, et adoraret in templo Nesrach Deum suum, quasi victoriam de hostibus reportaret, et in delubrum idoli sui triumphans, et gratulabundus incederet contemptor viri Dei: in fano falsi nominis [Col. 0530D] dei trucidatur; nec angelico perit gladio, quod erat commune compluribus, sed parricidio filiorum: qui cum fugissent in terram Ararath, quod intelligitur Armeniae, successit in patris locum Asarhaddon, quem Scriptura testatur misisse habitatores Samariae, ne terra remaneret inculta. Ararath autem regio in Armenia in locis campestribus est, per quam Araxis fluit, incredibilis ubertatis, ad radices Tauri montis, qui usque illuc extenditur. Ergo et arca in qua liberatus est Noe cum liberis suis, cessante diluvio, non ad montes generaliter Armeniae delata est, sed ad montes Tauri altissimos, qui Ararath imminet campis.



CAPUT XX.
[Col. 0531A]

»In diebus illis aegrotavit Ezechias usque ad mortem, et venit ad eum Isaias filius Amos propheta, dixitque ei: Haec dicit Dominus Deus: Praecipe domui tuae, morieris enim tu, et non vives.« Ne elevaretur cor Ezechiae, post incredibiles triumphos, et de media captivitate victoriam, infirmitate corporis visitatur, et audit se esse moriturum. Ut conversus ad Dominum flectat sententiam ejus. Quod quidem et in Jona propheta legimus, et in comminationibus contra David, quae dicuntur futura, nec facta sunt, non Deo mutante sententiam, sed provocante humanum genus ad notitiam sui. Dominus poenitens est super malitiis; nulla quae in hoc mundo hominibus fiunt, absque omnipotentis Dei occulto [Col. 0531B] consilio veniunt. Nam cuncta Deus secutura praesens ante saecula decrevit, qualiter per saecula disponantur. Statutum quippe jam hominibus est, vel quantum hujus mundi prosperitas sequitur quantumve adversitatis feritas feriat, nec electos ejus, aut immoderata prosperitas elevet, aut nimia adversitas gravet. Statutum quoque est, quantum in ipsa vita mortali temporaliter vivatur, nam etsi annos quindecim Ezechiae regi ad vitam addidit omnipotens Deus; cum eum mori permisit, tunc praescivit esse moriturum: qua in re quaestio oritur, quomodo ei a Propheta dicitur: »Dispone domui tuae quia morieris tu, et non vives.« Cui cum mortis sententia dicta est, protinus ad ejus lacrymas est vita addita. Sed per prophetam Dominus dixit, quo tempore mori [Col. 0531C] ipse merebatur, nec dominica instituta convulsa sunt, qui autem ex largitate Dei anni vitae crescerent, hoc quoque ante saecula praefixum fuit, atque spatium vitae quod inopinati foris est additum, sine augmento praesenti fuit intus statutum.

»Qui convertit faciem suam ad parietem et oravit Dominum dicens.« Convertitque Ezechias faciem suam ad parietem, quia ad templum ire non poterat. Ad parietem autem templi juxta quod Salomon palatium exstruxerat: vel absolute ad parietem, ne lacrymas suas assidentibus ostentare videretur. Aut certe juxta Jeremiam ad cor suum, qui idcirco parietem cor appellat, ut tota mente Dominum deprecaretur.

[Col. 0531D] »Obsecro, Domine, memento quomodo ambulaverim coram te in veritate, et in corde perfecto, et quod placitum est coram te fecerim.« Felix conscientia quae afflictionis tempore bonorum operum recordatur. »Beati enim mundo corde quoniam ipsi Deum videbunt (Matth. V).« Et quomodo alibi scriptum est: »Quis gloriabitur purum se habere cor (Prov. X)?« quod ita solvitur: perfectionem cordis in eo nunc dici, quod idola destruxerit, templi quoque valvas aperuerit, serpentem aeneum comminuerit, et caetera fecerit quae Scriptura commemorat. Plerumque aliquibus justi necessitatibus afflicti sua opera coguntur fateri, sed cum eorum dicta injusti audiunt haec per elationem potius quam per veritatem existimant prolata. Ex suis enim cordibus [Col. 0532A] verba justorum pensant, et dici humiliter posse vera bona non aestimant. Sicut gravis culpa est sibi hoc hominem arrogare quod non est, sic plerumque culpa nulla est si humiliter bonum dicat quod est. Unde saepe contingit ut justi et injusti habeant verba similia, sed tamen cor semper dissimile longe, et in quibus dictis Dominus ab injustis offenditur in eisdem quoque a justis placatur. Nam Pharisaeus, ingressus templum, dicebat: »Jejuno bis in sabbato, decimas do omnium quae possideo, sed justificatus magis publicanus quam ille exiit (Luc. XVIII).« Ezechias quoque rex cum molestia corporis afflictus ad extremitatem pervenisset, in oratione compunctus dixit: »Obsecro, Domine, memento quomodo ambulaverim coram te in veritate et in corde perfecto.« [Col. 0532B] Nec Dominus hanc confessionem perfectionis ejus despexit aut renuit, quem mox in suis precibus exaudivit. Ecce pharisaeus se justificavit in opere: Ezechias justum se asseruit etiam in cogitatione. Atque unde ille offendit, inde iste Dominum placavit. Cur itaque hoc? nisi quia omnipotens Deus singulorum verba ac cogitationes pensat, et in ejus auribus superba non sunt quae humili corde proferunt?

»Flevitque Ezechias fletu magno. Et antequam egrederetur Isaias mediam partem atrii factus est sermo Domini ad eum, dicens: Revertere et dic Ezechiae duci populi mei: Haec dicit Dominus Deus patris tui David: Audivi orationem tuam, vidi lacrymam tuam et ecce sanavi te. Die tertio ascendes templum Domini, et addam diebus tuis quindecim [Col. 0532C] annos. Sed et de manu regis Assyriorum liberabo te, et civitatem hanc, et protegam urbem istam propter me et propter David servum meum.« Flevit autem fletu magno propter promissionem Domini ad David, quam videbat in sua morte perituram. Eo enim tempore Ezechias filios non habebat, nam post mortem ejus Manasses cum duodecim annorum esset, regnare coepit in Juda. Ex quo perspicuum est post tertium annum concessae vitae, Manassen esse generatum. Ergo iste omnis est fletus, quod desperabat Christum de suo semine nasciturum. Quamvis alii asserunt sanctos viros, non terreri propter incertum judicii, et ignorationem sententiae Dei, quam sedem habituri sint, simulque facti quaestio [Col. 0532D] solvitur, ac necessitatis vincula atque causarum, quod nequaquam dies mortis singulis praestatuta sit, sed voluntate Dei et ignotis mortalibus causis, vel vivat aliquis vel moriatur. Praesertim cum et statuta nunc mortis necessitas differatur, et post mortem resuscitatos plurimos legamus. Revertitur autem ad regem propheta Domini jussione, ut ipse sanaret qui percusserat, et vocatur Ezechias dux populi mei, et filius David, cujus opera sectabatur: fecerat enim rectum juxta omnia quae fecerat David pater ejus, et auditur ejus oratio, videnturque lacrymae, quoniam ambulaverat coram Domino in veritate, et in corde perfecto. Et fleverat fictu magno, et quod placitum erat in oculis ejus fecerat. Adjiciunturque quindecim anni ad vitam, quos ille non postulaverat, [Col. 0533A] et in supervivente illo regni securitas repromittitur. Sin autem (ut quidam putant) in corpore vivere condemnatio est, et juxta illud quod dicitur: »Revertere, anima mea, in requiem tuam.« Et in alio loco: »Educ de carcere animam meam,« optanda est mos, ut de carcere liberemur quomodo nunc donat pro beneficio, ut qui liberandus erat adhuc quindecim annis vivat in carcere?

»Dixitque Isaias: Afferte massam ficorum: quam cum attulissent et posuissent super ulcus ejus, curatus est.« Aiunt Hebraei verbum schehin (quod praetermisere Septuaginta) ulcus sonare, non vulnus. Nam Aquila, Symmachusque et Theodotion interpretati sunt, per quod morbum regium intelligi volunt. Cui contraria putantur vel sumpta in cibo, [Col. 0533B] vel apposita corpori quaecunque sunt dulcia. Ergo ut Dei potentia monstraretur, per tres noxias et adversas sanitas restituta est. Alii schehin, non ulcus, sed apostema suspicantur, quando tumens corpus cocco et computrescente pure impletur, et juxta artem medicorum omnis sanies siccioribus ficis atque contusis, in cutis superficiem provocatur. Ac per hoc non spernendam esse medicinam, quae usu constet et experimento quia et hanc fecerit Deus.

»Dixerat autem Ezechias ad Isaiam: Quod erat signum, quia Dominus me sanabit, et quia ascensurus sum die tertio templum Domini? Cui ait Isaias: Hoc erit signum a Domino, quod facturus sit Dominus sermonem quem locutus est. Vis ut ascendat umbra decem lineis, an ut revertatur totidem [Col. 0533C] gradibus,« et reliqua. Datur autem signum ut sol decem gradibus revertatur quos nos juxta Symmachum in lineas et horologium vertimus, quos gradus intellexit in lineis, ut manifestiorem sensum legentibus faceret: sive-ita erant exstructi gradus, arte mechanica, ut umbra descendens horarum spatia terminaret. Erat autem hora diei decima quando hoc regi propheta loquebatur. Vis ergo, inquit, ut ascendat umbra decem lineis procedente sole supra terram per boreales plagas usque ad orientem? quod subtus terram juxta quotidianam consuetudinem sui cursus erat facturus: an ut revertatur umbra totidem gradibus, conversa retrorsum facie solis, ipsoque per australem plagam ad orientem regresso.

»At rex: Facile est, inquit, umbram crescere [Col. 0533D] decem lineis, nec hoc volo fiat, sed ut revertatur retrorsum decem gradibus.« Vidit namque quia majoris miraculi esse poterat, si sol contrarium suo mori cursum ageret, quam si consueto processu incedens, tametsi multo altius, id est supra terras elatus ad orientem, quasi secundi diei mane nulla interveniente nocte, facturus advolaret. Nam et hoc qui in insula Thyle, quae ultra Britanniam est, vel in ultimis Scytharum finibus degunt, omni aestate diebus aliquot fieri vident: quia sol caetero orbi in occasu et sub terra positus, ipsis nihilominus tota nocte supra terram appareat, et quomodo a parte occidentis ad orientem humilis redeat manifeste videatur donec tempore opportuno toto orbi communi [Col. 0534A] exortu reddatur: sicut et veterum historiae, et nostri homines aevi, qui illis de partibus adveniunt, abundantissime produnt, nunquam autem hi qui interiora austri incolunt, videre solem per meridianas plagas ad orientem ab occasu redire. Quod signum et praesentis temporis et futuri typus erat, ut quomodo sol reverteretur ad exordium sui, ita et Ezechiae vita, ad detextos annos rediret: nobisque in hebdomade et ogdoade viventibus per resurrectionem Christi, vitae spatia protelentur. Solent sanctorum locorum in hac provincia monstratores, intra consepta templi ostendere gradus Ezechiae domus vel Achaz, quod sol per eos descenderit. Sed nunquam ego credo, non dico Achaz qui rex impius fuit, sed cujuslibet regis justi domum fuisse in templo [Col. 0534B] Dei: cum Salomon idcirco Deum inter caetera offendisse dicatur, quod in sublime aedificaverit Mello, unde atrium templi, deambulans in turre palatii, respicere solitus sit. Solent quidam hos decem gradus linearum ad mysterium Christi transferre, ut umbras figurarum in descensionem Christi interpretentur, per quos iterum sol justitiae Christus, post resurrectionem ascendit: Primus itaque gradus descensionis de Deo in angelo fuit, quia »magni consilii nuntius erat (Isa. IX),« denique et Jacob sic alloquitur: »Et dixit, inquit, angelus Domini: Ego sum Deus, cui junxisti titulum et vovisti votum (Gen. XXXI):« ut et angelum et Deum ostenderet. Secundus gradus descensionis de angelo in patriarchis fuit, quia »in omnibus, ut ait Apostolus, [Col. 0534C] ipse est operatus (I Cor. XII).« Tertius in legis dationem, quia et in lege ipse est locutus. Quartus gradus in Jesu Nave, ut populum in terram repromissionis induceret. Quintus in Judicibus, quia eumdem populum per eos ipse regebat. Sextus, in regibus Judaeorum, quia in eis ipse regnabat. Septimus in prophetis, quia per eos annuntiatur. Octavus in pontificibus, quia ipse est summus sacerdos Patris. Nonus in homine. Decimus in passione. Per hos enim decem gradus, quasi per umbram legis priscae Christus descendit, ac rursus post resurrectionem suam sol justitiae Christus, per eosdem gradus sursum in coelum ascendit: et omnem umbram legis veritatis radiis illustravit, obscura revelans, clausa reserans, et omnia tecta denudans.

[Col. 0534D] »In tempore illo misit Berodach Baladan filius Baladan, rex Babyloniorum, litteras et munera ad Ezechiam. Audierat enim quod aegrotasset Ezechias. Laetatus est autem in adventu eorum Ezechias, et ostendit eis domum aromatum, et aurum et argentum et pigmenta varia, unguenta quoque et domum vasorum suorum, et omnia quae habere poterat in thesauris suis. Non fuit verbum quod non monstraret eis Ezechias in domo sua, et in omni potestate sua.« Supra legimus (IV Reg. XVIII) decimo quarto anno regis Ezechiae ascendisse Sennacherib regem Assyriorum super omnes civitates Juda munitas, et cepisse eas, et postea obsedisse Lachis, transisse Lobnam, misisse Hierusalem partem [Col. 0535A] exercitus sui, caesaque per angelum centum octoginta quinque millia exercitus ejus, et ipsum fugisse Niniven, interfectumque a filiis in fano dei sui, et regnasse pro eo Asarhaddon filium ejus. Aegrotasse Ezechiam, et recepisse prophetae nuntio sospitatem, factum signum incredibile, ut sol horarum spatiis reverteretur ad ortum suum, et pene duplex dies fieret. Nunc legimus quod in tempore illo, hoc est, in eodem anno quo haec gesta sunt omnia, miserit Berodach Baladan, filius Baladan rex Babylonis, libros et munera ad Ezechiam, non Asarhaddon, qui Sennacherib patri apud Syrios in regnum successerat, de cujus seu morte seu vita Scriptura conticuit. Ex quo perspicuum est, aliud fuisse tunc regnum Assyriorum, et aliud Babyloniorum. [Col. 0535B] Denique Samariam, id est, sex tribus cepere Assyrii, Judam autem et Hierusalem postea legimus cepisse Chaldaeos, quorum rex Nabuchodonosor fuit.. Et quia apud eos astrorum observantia est, stellarumque cursus, longo usu et exercitatione cognitus, quod et in Domini nativitate monstratur, intellexerunt solem reversum, diei spatia duplicata, serviere ei quem solum deum, id est, solem putabant. Cumque causas hujus miraculi rationemque perquirerent, fama per omnes gentes volitante, didicerunt propter aegrotationem regis Ezechiae, etiam cursum signi clarissimi commutatum, quam non esse opinationem meam, sed Scripturae sanctae fidem Dierum verba testantur (II Par. XXXII), quae dixere post alia: »Ipse est Ezechias qui obturavit superiorem [Col. 0535C] fontem aquarum Gihon, et avertit eas subter ad occidentem urbis David. In omnibus operibus suis fecit prospere quae voluit.« Attamen in legatione principum Babylonis, qui missi fuerant ad eum, ut interrogarent de portento quod acciderat super terram, dereliquit eum Deus ut tentaretur, et nota fierent omnia quae erant in corde ejus. Idcirco autem tentationi relictus est, quia post tantam victoriam et solis regressum, et congratulationem regni potentissimi, cor illius elevatum est. Denique in eodem volumine scribitur: »Multi deferebant hostias et sacrificia in Hierusalem Domino, et munera Ezechiae regi Juda, qui exaltatus est post haec coram cunctis gentibus. In diebus illis aegrotavit Ezechias usque ad mortem, et oravit ad Dominum. Et exaudivit eum, [Col. 0535D] et dedit ei signum, sed non juxta beneficia quae acceperat, retribuit: quia exaltatum est cor ejus. Et facta est contra eum ira, et contra Judam, et Hierusalem.« Rursumque Scriptura sancta elationem cordis ejus dicit poenitentia mitigatam, inferens: »Et humiliatus est postea, eo quod exaltatum esset cor ejus, tam ipse quam habitatores Hierusalem, et idcirco non venit ira super eos Domini in diebus Ezechiae.« Laetatus est ergo in adventum legatorum Berodach, quem patrem fuisse Nabuchodonosor Hebraei autumant, et in datione munerum, et congratulatione sanitatis suae ostendit quae eis juxta Septuaginta domum pro qua Symmachus transtulit aromatum suorum, et thesauros auri et [Col. 0536A] argenti, et adoramentorum et unguenti optimi, quod in Hebraico scribitur olei boni, et omnes thesauros vasorum Gazae, sive, ut ibi legitur, vasorum suorum. Gaza autem lingua Persarum divitiae nuncupantur, nec est Hebraeus sermo, sed barbarus. »Non fuit, inquit, verbum.« Quod juxta Hebraicam consuetudinem, pro re frequenter accipitur, quod non ostenderet eis in domo sua, et in omni potestate sua. Unde Dei ira justissima, quoniam non solum thesauros suos atque palatii, sed et templi ostenderit, quod certe fuit potestatis ejus, de cujus valvis atrii laminas ante jam tulerat.

»Intravit autem Isaias propheta ad regem Ezechiam, et dixit ei: Quid dixerunt viri isti, et unde venerunt ad te? Et dixit Ezechias: De terra longinqua [Col. 0536B] venerunt ad me de Babylone. Et dixit: Quid viderunt in domo tua? Et dixit Ezechias: Omnia quaecunque in domo mea sunt, viderunt. Non fuit verbum sive res quam non ostenderim eis in thesauris meis. Et dixit Isaias ad Ezechiam: Audi verbum Domini exercituum: Ecce venient dies et auferentur omnia quae in domo tua sunt, et quae thesaurizaverunt patres tui, usque ad diem hanc in Babylonem. Non relinquetur quidquam, dicit Dominus. Sed et de filiis tuis qui egredientur ex te, quos genueris, tollent, et erunt eunuchi in palatio regis Babylonis. Et dixit Ezechias ad Isaiam: Bonum verbum Domini quod locutus est. Et ait: Fiat tantum pax et veritas in diebus meis. Reliqua autem sermonum Ezechiae, et omnis fortitudo [Col. 0536C] ejus, et quomodo fecerit piscinam et aquaeductum, et introduxerit aquas in civitatem, nonne haec scripta sunt in libro sermonum dierum Regum Juda? etc.« Tradunt Hebraei ideo aegrotasse Ezechiam, quoniam propter inauditam victoriam, et Assyrii regis interitum, non cecinerit laudes Domino, quas cecinit Moyses Pharaone submerso, et Debora interfecto Sisara: et Anna genito Samuele. Unde commonitum esse fragilitatis suae, rursumque post corporis sanitatem et signi magnitudinem, auferri aliquam occasionem superbiae, quam ut prudens et Dei cultor vitare debuerat, nec monstrare alienigenis divitias suas quas, Deo tribuente, possederat. Ex quo juxta leges quoque tropologiae discimus, non »mittendas margaritas ante porcos nec [Col. 0536D] dandum sanctum canibus (Matth. VI).« Qui enim fidelis est spiritu, abscondit negotia: et quicunque hoc non fecerit, omnis virtus illius enervatur, peritque posteritas, et amisso virili robore, in muliebrem redigitur mollitudinem. Ingreditur ergo Isaias ad regem, et quasi nescius sciscitatur: Quid dixerunt viri isti et unde venerunt? Duo interrogat: quid locuti sint, et unde venerint? Ille ad unum respondit, altero praetermisso, quod cum emphasi et supercilio legendum est: »De terra longinqua venerunt ad me de Babylone.« Quod, quanto terra longior sit unde venerunt, tanto iste gloriosior propter quem venerint. »Et venerunt, inquit, ad me,« qui debuerat dicere, venerunt ad glorificandum Deum, [Col. 0537A] pro signi magnitudine de Babylone, quae urbs in toto orbe potentissima est. Rursumque Isaias: »Quid, inquit, viderunt in domo tua?« Et ille respondit ex parte verum, quod omnia viderint in domo illius, nec fuerit res quam non ostenderit in thesauris suis eis: sed alterum tacet, de quo verebatur offensam, quod ostenderit eis cuncta quae haberet in potestate sua, haud dubium quin et templi supellectilem, propter quae Isaias Dei sermone profert sententiam: »Audi verbum Domini exercituum: Veniet tempus quando omnia haec quae in domo tua sunt, et non tuo, sed patrum tuorum labore quaesita sunt, in Babylonem transferantur, et de semine tuo fiant eunuchi in aula regia (Isa. XXXIX).« Ex quo Hebraei volunt, Danielem, Ananiam, Misaelem, [Col. 0537B] Asariam (qui fuere de semine regio) esse eunuchos, quos in ministerio Nabuchodonosor fuisse non dubium est. »Dixitque Ezechias: Bonum verbum Domini quod locutus est.« In quo ab Hebraeis reprehenditur, cur non sit imitatus bonitatem Moysi, qui locutus ad Dominum est: »Aut dimitte eis hanc noxam, aut si non facis, dele me de libro tuo quem scripsisti (Exod. XXXII).« Unde et Apostolus anathema vult esse a Christo pro fratribus suis, qui sunt Israelitae (Rom. IX). Haec itaque sententia prophetae ad Ezechiam, mystice contra hypocritas prolata accipi potest: qui post magnas virtutes decrescunt, quia cavere malignorum spirituum insidias negligunt, et celari in eisdem virtutibus nolunt, bona sua ostendendo, hostium faciunt: et imprudentes subito [Col. 0537C] amittunt, quidquid diutius studentes operantur. Hinc per Psalmistam dicitur: »Tradidit in captivitatem virtutem eorum, et pulchritudinem eorum in manus inimici (Psal. LXXVII).« Virtus quippe et pulchritudo arrogantium inimici manibus traditur, quia omne bonum quod per concupiscentiam laudis ostenditur, occulti adversarii juri mancipatur. Hostes namque ad rapinam provocant, qui suas eorum notitiae divitias denudant: quousque enim ab aeternae patriae securitate disjungimur, in latronum insidiantium itinere ambulamus? qui enim in itinere depraedari formidat, abscondat necesse est bona quae portat. O miseri, qui affectantes laudes hominum in semetipsis dissipant fructus laborum. Cumque se ostendere alienis oculis appetunt, damnant quod agunt: [Col. 0537D] quos nimirum maligni spiritus, dum ad jactantiam provocant, eorum (sicut diximus) opera hostes denudant. Hinc est enim quod per Evangelium Veritas dicit: »Nesciat sinistra tua quid faciat dextera tua, ut sit eleemosyna tua in abscondito, et Pater tuus qui videt in abscondito reddet tibi (Matth. VI).« Hinc est quod de electorum Ecclesia per Psalmistam dicitur: »Omnis gloria ejus filiae regis ab intus (Psalm. XLIV).« Hinc Paulus ait: »Gloria nostra haec est, testimonium conscientiae nostrae.« Filia quippe regum Ecclesia est, quae bono opere spiritualium filiorum sit praedicatione generata: gloriam intus habet, quia hoc quod agit, in ostentatione jactantiam non habet. Gloriam suam Apostolus testimonium [Col. 0538A] conscientiae commemorat, quia favorem alieni oris non appetit, vitae suae gaudia extra semetipsum ponere ignorat. Occultanda sunt ergo quae agimus, ne haec in hujus vitae itinere incaute portantes, latrocinantium spirituum incursione perdamus.



CAPP. XXI et XXII.

»Dormivitque Ezechias cum patribus suis, et regnavit Manasses filius ejus pro eo. Duodecim annorum erat Manasses cum regnare coepisset, et quinquaginta quinque annis regnavit in Hierusalem, etc.« Post mortem ergo Ezechiae, narrat Scriptura Manassem filium ejus regnasse in Hierusalem; qui cum ad idola colenda, et abominationes faciendas se converteret, relinquens Deum patrum [Col. 0538B] suorum et bona exempla, quae in genitore suo Ezechia conspexerat. Locutusque est Dominus ad eum et ad populum ejus, et attendere noluerunt. Idcirco superinduxit eis principes exercitus regis Assyriorum, ceperuntque Manassen, et vinctum catenis atque compedibus, duxerunt in Babylonem. Qui postquam coangustatus est, oravit Dominum Deum suum, et egit poenitentiam valde coram Domino Deo patrum suorum. Deprecatusque est eum, et obsecravit intente, et exaudivit orationem ejus, reduxitque eum in Hierusalem in regnum suum, et cognovit Manasses quod Dominus ipse esset Deus. Exemplar autem est haec poenitentia Manasse quod post commissa scelera nullus debet de Dei misericordia desperare, sed magis per poenitentiam congruam spem [Col. 0538C] habere veniae, si eam rite perfecerit. Post hunc regnavit filius ejus Ammon idololatra. Post quem Josias filius ejus rex justissimus regnavit, qui omnem spurcitiam idolorum quam patres sui fabricaverunt, emundavit, et se in Dei cultu strenue exercuit. Et merito, quia longe ante hoc de illo praedictum est per prophetam. Interpretatur autem Josias cujus est sacrificium Domino, vel salus Domini vel Domini fortitudo. Quod autem sequitur de eodem rege, quod audito libro legis Domini, quem Helchias sacerdos invenit in domo Domini, scidisset vestimenta sua, et misisset Helchiam sacerdotem et caeteros qui subsequenter annumerantur, ad Oldam prophetam uxorem Sellum, quae habitabat in Hierusalem in secunda. Quid significet illud quod dicitur, »in secunda,« [Col. 0538D] in libro Paralipomenon declaratur, ubi scriptum est de praefato rege Ezechia (II Par. XXXII): »Aedificavit quoque agens industrie omnem murum, qui fuerat dissipatus, exstruxitque turres desuper, et forinsecus alterum murum.« Meminit hujus loci et Sophonias, dicens: »Vox clamoris a porta piscinae et ululatus a secunda (Soph. I):« pro quo vetus editio quasi proprium nomen luci transtulit in Masena. Masena quippe interpretatur secunda. Quod ergo dicitur prophetissam habitasse »in secunda,« in secundi muri parte intellige. Quod dicitur de Josia rege: »Contaminavit quoque Thophet, quod est in convalle filii Ennon, ut nemo consecraret filium suum aut filiam per ignem Moloch.« Frequens [Col. 0539A] est in Scripturis horum mentio locorum, maxime in libro Regum et Jeremia propheta. Est autem vallis Ennon, sive filii Ennon juxta murum Hierusalem contra orientem, in qua nemus pulcherrimum Siloe fontibus irrigatur. Thophet autem sive Thophec (utrumque enim scribitur) erat locus in eadem convalle juxta piscinam fullonis, cujus meminit Scriptura, et juxta agrum Aceldema, qui usque hodie monstratur ad australem plagam montis Sion. Solebant autem in Thophet (quia locus erat amoenissimus, unde hodie quae hortorum praebet delicias) posita ara sacrificare daemonibus, nefandoque igne suos consecrare liberos, sive holocaustum offerre: sicut in libro Verborum dierum de Achaz rege scriptum est (II Par. XXVIII): »Ipse est, qui [Col. 0539B] adolevit incensum in valle Benennon, et lustravit filios suos in igne.« Benennon siquidem Ennon significat, vallis autem Ennon dicitur Hebraice Benennon, cujus nomine in Novo Testamento poena inferorum gehenna cognominatur. Quia nimirum sicut in convalle Ennon qui idolis servierunt, ita in ea, prophetis attestantibus, poenitentia peccatores ex his quae peccaverunt aeterna damnatione punientur. Denique Jeremias cum referret praecepisse sibi Dominum ac dixisse (Jer. XIX): »Egredere ad vallem filii Ennon, quae est juxta introitum portae fictilis.« Paulo post dicit: »Et non vocabitur locus iste amplius Thophet et vallis filii Ennon, sed vallis occisionis: et dissipabo consilium Judae et Hierusalem in loco isto, et subvertam eos gladio.« Isaias quoque manifestissime [Col. 0539C] Thophet infernum appellat. Qui cum perpetuum diaboli interitum, sub nomine Assur, describeret, dicens (Isa. XXX): »A voce enim Domini pavebit Assur virga percussus, et erit transitus virgae fundatus, quam requiescere faciet Dominus super eum:« statim quomodo, et ubi esset periturus, subdidit, dicens: »Praeparata est enim ab heri Thophet, a rege praeparata, profunda, et dilatata.« Pulchre ait »et dilatata,« quia Thophet dicitur latitudo. »Nutrimenta, inquit, ejus ignis et ligna multa, status Domini sicut torrens sulphuris, succendens eam.« Contaminavit autem Josias Thophet, vel ossa mortuorum ibi (sicut in sequentibus de aliis idolorum locis fecisse legitur), vel alia quaelibet immunda dispergens, quatenus abominationi [Col. 0539D] potius quam delectationi aptus omnibus qui aspicerent locus appareret. Quod sequitur de eodem rege Josia.



CAPUT XXIII.

»Abstulit quoque equos quos dederant reges Juda, soli in introitu templi Domini.« Et paulo post: »Currus autem solis combussit igni.« Ostendit omni gentium idololatrarum superstitioni Judaeos eo tempore fuisse mancipatos, ita ut in venerationem solis, quem more gentilium Deum esse credebant, simulacro ejus quod fecerant currus equosque subdiderint; et hoc in atriis templi Domini. Sic enim solent gentiles pingere, vel facere simulacrum solis, [Col. 0540A] ut puerum imberbem in curru ponentes, equos eidem quasi cursu coelum petentes subjungant. Cui propterea pueri aptant imaginem, quia sol velut quotidie novo ortu natus, in nullum plane senium incidit. Ut autem idem currus et equos tribuant, de miraculo est sumptum Eliae prophetae, qui a curru igneo et equis igneis est raptus ad coelum, ut Joannes Constantinopolim episcopus aestimat. Quia enim Graece dicitur sol, sicut et Sedulius cum de Eliae ascensu caneretur, dicens, ostendit:

Quam bene fluminei praelucens semita coeli,
Convenit Eliae meritoque et nomine fulgens.
Hac ope dignus erat, quoniam sermonis Achivi
Una per accentum mutetur littera, sol est.

Audientes Graeci ab Israelitis, quos divinas habere [Col. 0540B] litteras fama prodebat, praedicari quod Elias curru igneo et equis sit igneis ad coelestia translatus, vel certe hoc ipsum inter alia depictum in pariete videntes, crediderunt (vicinia decepti nominis solis) hic transitum per coelos esse designatum et miraculum divinitus factum Dei, mutarunt in argumentum erroris, humana stultitia commentatum. Quos imitati ipsi Judaei sategerunt, ne in aliquo gentilium, stultissimis minus stulti apparerent. Quod paulo post de eodem rege dicitur:

»Excelsa quoque quae erant in Hierusalem, ad dexteram partem montis offensionis, quae aedificaverat Salomon rex Israel Astaroth idolo Sidoniorum, et Chamos offensioni Moab, et Melchom abominationi filiorum Ammon polluit rex, et contrivit [Col. 0540C] statuas.« Luce clarius est quod excelsa nominare solet Scriptura, loca in collibus posita frondentibus, in quibus vel daemonibus immolabant vel Domino, locorum amoenitate allecti, contra interdictum, relicto altari quod erat in templo, hostias offerebant. Unde saepius in hoc libro de regibus qui minus perfecte justi fuere dicitur, verum tamen excelsa non abstulit. Montem autem offensionis montem idoli dicit, quia nimirum consuetudinis est Scripturarum offensionem idola nuncupare, quia vel in illis offenditur Deus, vel offensionem et ruinam suis afferunt cultoribus. Sicut in hac ipsa sententia subsequenter intimatur, dum dicitur: »Quae aedificaverat Salomon rex Israel Astaroth idolo Sydoniorum, et Chamos offensioni Moab et Melchom [Col. 0540D] abominationi filiorum Ammon polluit rex.« Ubi hoc quoque, ni fallor, palam ostenditur, quod utinam non ostenderetur, quia videlicet Salomon de admisso idololatriae scelere nunquam perfecte poenituit: nam si fructus poenitentiae dignos faceret, satageret ante omnia, ut idola quae aedificaverat de civitate sancta tollerentur, et non in scandalum stultorum, quae ipse cum fuisset sapientissimus erronea fecerat, quasi sapienter ac recte facta relinqueret. Meminit supra et hujus loci Scriptura, dicens: »Tunc aedificavit Salomon fanum Chamos, idola Moloch in monte, qui est contra Hierusalem, et Moloch idolo filiorum Ammon (III Reg. XI).« Nec videri contrarium debet, quod ibi mons in quo facta sunt haec [Col. 0541A] idola, contra Hierusalem, hic in Hierusalem esse positus asseritur: quia nimirum in tanta erat urbis vicinia positus, ut ad ipsam pertinere, et ipsam quoque sordibus quae in eo congregabantur attaminare videretur.

»Et conversus Josias, vidit ibi sepulcra quae erant in monte; misitque et tulit ossa de sepulcris et combussit ea super altare, et polluit illud.« Cur autem Josias ossa mortuorum concremari jussit super altare, nisi ut ostenderet, quod profana fuerunt eorum sacrificia? et non solum pecudum hostias daemoniis offerebant, sed etiam semetipsos per errorem idololatriae in potestatem daemonum tradiderunt: qui justo Dei judicio simul cum altare, quod idolis fabricaverant, dissipandi erant. Mystice autem [Col. 0541B] significant omnes, qui diaboli servitio mancipati, vitam sacrilegam temporaliter finierant, aeternis cruciatibus consumendos, Deo illis retribuente secundum propria merita operum illorum.

Reversusque est Josias Hierusalem, »et praecepit omni populo, dicens: Facite Phase Domino Deo vestro, secundum quod scriptum est in libro foederis hujus,« etc. Quod autem praedictus rex ejectis idolis de terra, necnon pythonibus et ariolis, et omnibus immunditiis atque abominationibus ablatis, in octavo decimo anno regni sui Domino phase celeberrimum fecisse legitur, moraliter docet nos ut purgemus primum terram cordis nostri ab omnibus vitiis, et mundemus actus nostros ab omni inquinamento peccatorum, et ab operibus mortuis, ut servire possimus [Col. 0541C] Deo viventi, sicque gratum Domino celebremus Pascha, non utique »in fermento malitiae et nequitiae, sed in azymis sinceritatis et veritatis (I Cor. V).« Secundum autem allegoriam, Josias iste typum tenet Domini Salvatoris, qui salus et fortitudo Domini merito dicitur, quia ipse est de quo Scriptura dicit: »Dominus fortis, Dominus potens in praelio (Psal. XXIII),« et alibi: »Ipse enim salvum faciet populum suum a peccatis eorum (Matth. I).« Ipse quidem zelo Dei mundat terram Juda et Hierusalem ab omnibus immunditiis et abominationibus, qui per Prophetam dixit: »Zelus domus tuae comedit me (Ps. LXVIII);« de quo et Joannes ait: »Cujus ventilabrum in manu sua, et purgabit aream suam (Matth. III);« de quo et Malachias dicit: »Ecce [Col. 0541D] venit, dicit Dominus exercituum: Et quis poterit diem cogitare adventus ejus, et quis stabit ad videndum eum? Ipse enim quasi ignis conflans, et quasi herba fullonum, et sedebit conflans, et emundans argentum, et purgabit filios Levi. Et conflabit eos quasi aurum et quasi argentum, et erunt Domino offerentes sacrificia in justitia. Et placebit Deo sacrificium Juda et Hierusalem, sicut dies saeculi, et sicut anni antiqui. Et accedam ad vos in judicio, et ero testis velox maleficis, et adulteris, et perjuris, et qui calumniabantur mercedem mercenarii et humiliabant viduas et pupillos, et opprimunt peregrinum, nec timuerunt me, dicit Dominus exercituum (Malac. III).« Celebrat ergo Josias noster verum Pascha in [Col. 0542A] octavo decimo anno regni sui, quando in octava aetate generali resurrectione perpetrata, sanctos suos cum perfectione bonorum operum, perducit ad aeternae beatitudinis denarium accipiendum, ejectis prius omnibus scandalis de regno ejus: de quo praedictus Propheta ait: »Ecce enim dies veniet succensa quasi caminus, et erunt omnes superbi, et omnes facientes impietatem stipula. Et inflammabit eos dies veniens, dicit Dominus exercituum, quae non derelinquet eis radicem et germen. Et orietur vobis timentibus nomen meum sol justitiae, et sanitas in pennis ejus. Egrediemini et salietis quasi vituli de armento, et calcabitis impios cum fuerint cinis sub planta pedum vestrorum (Malac. IV).« Et recte dictum est quod »non factum (fuerit) Phase tale a diebus judicum, [Col. 0542B] qui judicaverunt Israel, et omnium dierum regum Israel, et regum Juda, sicut in octavo decimo anno regis Josiae in Hierusalem:« quia, ablatis figuris, veraciter in die judicii transibunt sancti de morte ad vitam, de corruptione ad gloriam. Sicque in conspectu Conditoris sui in coelesti Hierusalem in aeternum gaudebunt, quia videbitur Deus deorum in Sion: »Et civitas illa non eget sole neque luna ut luceant in ea. Nam claritas Dei illuminabit eam, et lucerna ejus est Agnus, et ambulabunt gentes in lumine ejus, et reges terrae afferent gloriam suam et honorem in illa, et portae ejus non claudentur per diem; nox enim non erit illic, et afferent gloriam et honorem gentium in illam. Nec intrabit in eam aliquid coinquinatum, et faciens abominationem et mendacium, [Col. 0542C] nisi qui scripti sunt in libro vitae Agni (Apoc. XXI).« Et nomen civitatis ex illa die Dominus ibidem. »Benedictus Dominus quoniam mirificavit misericordiam suam in civitatem circumstantiae (Ps. X).«

»Occiso itaque Josia rege in Mageddo, tulit populus terrae Joachaz filium Josiae, et unxerunt eum, et constituerunt eum regem pro patre suo. Quem Pharao Necho vinxit in Rebla, et duxit in Aegyptum. Et imposuit mulctam terrae centum talentis argenti, et talento auri; regemque constituit Eliachim filium Josiae pro Josia patre ejus, erat que nomen ejus Joacim.« Quid autem interfectio Josiae significat, qui a Pharaone Nechao interemptus est in Mageddo, nisi persecutionem antiqui hostis [Col. 0542D] adversus sanctos praedicatores? quos per invidiam neci tradere molitur, et auferre de terra Ecclesiae conatur, quatenus facilius totam plebem dissipare et invadere possit: interpretatur Pharao dissipans, Necho percussio, Mageddo tentatio est. Permissus quippe diabolus consurgere adversus sanctos hoc solummodo agit, hoc totis viribus certat, quatenus tentando gregem Domini percutiens dissipet, eosque primum auferat, quorum solatio adjuti contra hostem dimicare debuerant.

»Tulitque populus terrae Joachaz filium Josiae, et unxerunt eum; et constituerunt eum regem pro patre suo.« Joachaz qui interpretatur retentus, signat malos doctores, quos populus terrae, carnales videlicet, terrenae cupiditati dediti, secundum mores [Col. 0543A] suos consentientes vitiis suis personas eligunt. Quos Pharao in Rebla vinxit et in Aegyptum duxit, cum diabolus per multitudinem adulatorum enervans decipit corda praelatorum; Rebla enim multitudo interpretatur, sicque in spiritualis Aegypti vinctos catenis peccatorum tenebrosam mergit abyssum. Porro Pharao quoque Necho Joacim regem constituens, imposuit mulctam terrae centum talentis argenti, et talento auri. Cum malignus spiritus pensum servitus sui in populo praedictorum expetit, ut tam sensu quam eloquio ejus per omnia parati sint obsequio. Unde Joacim juxta praeceptum Pharaonis, unumquemque secundum vires suas exegit, ut daret tam argentum quam aurum, quatenus hoc redderet Pharaoni, quia diabolus per sibi deditos [Col. 0543B] viros, ab unoquoque exigit secundum vires suas peccati censum solvere, sicque in nequiter praelatis. quotidie praeparat perditionem subjectis.



CAPUT XXIV.

»In diebus illis ascendit Nabuchodonosor rex Babylonis, et factus est ei Joacim servus tribus annis, et rursum rebellavit contra eum,« etc. Cum semet quis cuilibet se manciparit vitio non uni, sed multis dominis obnoxius erit. Unde Joacim quem Pharao ante censum sibi solvere coegit, nunc Nabuchodonosor rex Babylonis sibi servire tribus annis compellit. Sed quem Nabuchodonosor alium intelligimus, nisi eumdem quem Pharaonem esse diximus, principem videlicet confusionis, et rectorem tenebrarum [Col. 0543C] harum? Ergo cum antiquus hostis aliquem sibi censum peccati solvere persuadet, mox totum in dominum suum redigere, et plenum servitium expendere admonet. Quid est ergo aliud tribus annis regi Babylonis servum esse quam suasione, delectatione, atque consensu antiquo hosti subditum fieri, et totum in vitiis deditum, quasi libere ab eo possideri? sed saepe contingit quod tales per Dei misericordiam admoniti, rebellare contra nequam spiritum meditentur: hinc est quod subditur: »Rursum rebellavit contra eum.« Nec tamen sufficit rebellare, si non perseveraverit in certamine. Qui enim ab antiqui hostis potestate se exuere desiderat, necesse est ut fortiter contra eum dimicet, et adjutorium a summa potentia assiduis precibus imploret, quatenus, [Col. 0543D] divina gratia adjutus, hostem fortissimum superare, et jugum durissimum evadere queat.

»Post Joacim autem regnavit Joachin filius ejus pro eo. Et fecit malum coram Domino, juxta omnia quae fecerat pater ejus. In tempore illo, ascenderunt servi Nabuchodonosor regis Babylonis in Hierusalem, et circumdata est urbs munitionibus. Venitque Nabuchodonosor rex Babylonis ad civitatem cum servis suis, ut oppugnarent eam. Egressusque est Joachin rex Juda ad regem Babylonis, ipse, et mater ejus, et servi ejus, et principes ejus, et eunuchi ejus, et suscepit eum rex Babylonis anno octavo regni sui. Et protulit inde omnes thesauros domus Domini, et thesauros domus regiae, [Col. 0544A] et concidit universa vasa aurea, quae fecerat Salomon rex Israel in templo Domini, juxta verbum Domini. Et transtulit omnem Hierusalem, et universos principes, et omnes fortes exercitus, decem millia in captivitatem, et omnem artificem et clusorem, nihilque relictum est, exceptis pauperibus populi terrae. Transtulit quoque Joachin in Babylonem, et matrem regis, et uxores regis, et eunuchos ejus, et judices terrae duxit in captivitatem de Hierusalem in Babylonem, et omnes viros robustos septem millia, et artifices et clusores mille, omnes viros fortes et bellatores; duxitque eos rex Babylonis captivos in Babylonem.« Quod refertur de Nabuchodonosor, quia transtulit omnem Hierusalem, et universos principes, et omnes fortes exercitus [Col. 0544B] decem millia in captivitatem, addidit Scriptura, dicens: »et omnem artificem et clusorem.« Hoc est quod supra populo Israel Philistiim regnantes fecisse narrantur, cum dicitur (I Reg. XIII): »Porro faber ferrarius inveniebatur in omni terra Israel. Caverant enim Philistiim, ne forte facerent Hebraei gladium, aut lanceam.« Sicut enim tunc illi caverant ne habentes fabros ferrarios Hebraei arma ad repugnandum facerent, ita nunc Chaldaei, destructa Hierusalem, et vastata omni terra repromissionis, satagunt ut nullus in ea remaneat artifex, nullus clusor, qui vel foedata urbis moenia componeret, vel possit resarcire disrupta, quin potius quidquid apud gentem exterminatam artis invenerant, totum Babyloniam transferunt, ut vel ad nihilum valeat ultra, [Col. 0544C] vel illius civitatis utilitatibus proficiat, cum juxta deflendae historiae, quia multum negligentiae nostri temporis congruit, non opinor allegoriam esse reticendam. Constat namque quia Hierusalem et terra Israel, civitatem Christi, id est sanctam Ecclesiam; Babylonii autem et Chaldaei, sive Philisthaei, civitatem diaboli, id est omnem malignorum, sive hominum, seu angelorum multitudinem designat. Servitque Israel Philisthaeis sive Chaldaeis, cum fideles quique nomine tenus in Ecclesia consistentes, caeterorum ab immundis vel spiritibus vel hominibus decepti, aut avaritiae, aut luxuriae, aut alteri cuilibet peccato mentis colla submittunt. Abducit autem Nabuchodonosor regem Hierusalem et universos principes fortes exercitus decem millia in captivitatem, [Col. 0544D] cum et magistros populorum et eos qui invincibili animo Domino servire, ac Decalogum legis fideliter videbantur in Dei ac proximi amore conservare, subito sive illecebris mundi, seu adversitatibus subacti, aut majoribus se facinoribus polluunt, aut certe in haeresim declinando, aperte apostasiae notam incidunt. Arma vero quibus contra diabolum repugnantes libertatem a Deo nobis donatam defendamus, quae sunt alia nisi eloquia Scripturarum? in quibus et ipsius Domini et sanctorum ejus exemplis, quo ordine bella vitiorum superari debeant, luce clarius discimus. Sed Philisthaei filios. Israel fabris armorum privant, cum maligni spiritus animos fidelium a meditatione sacrae lectionis, saecularia [Col. 0545A] illis negotia inserendo, retardant: ne vel ipsi per hujus exercitium resistendi fiduciam sumant, vel alios forte qui legere nesciunt, ad resistendum vitiis exhortando, aut corripiendo accedant. Tollunt fabros armorum, cum eos qui sacra eloquia norunt, intantum sceleribus obruunt, ut dicere bona quae didicerant prorsus erubescant. Transferunt omnem artificem et clusorem de Hierusalem in Babyloniam Cum eos qui multifaria virtutum operatione pluribus prodesse, et civitatem Dei contra corruptiones tentationum munire solebant, a proposito deflectunt, atque ingenium quod tuitioni sanctae Ecclesiae impendere debuerant, ad voluntatem potius regis vitiorum dispensare compellunt. Quod si clusorem hoc loco, non ostiorum sive murorum, sed auri potius [Col. 0545B] gemmarumque intelligere voluerimus, ad unum profecto eumdemque spiritualis expositio finem respicit. Dictum quippe est de sapientia quia aurum et multitudo gemmarum ei non valeat comparari, atque ideo clusores horum non alios aptius quam doctores intelligere valemus. Qui quandiu recte vivunt ac docent, in ornatum sanctae civitatis industriam sanctae artis impendunt. At si forte erraverint, quod nisi a rege Chaldaeorum captivi Babyloniam transferuntur? et quoniam artificem clusorem ab Hierosolymis Babyloniam transmigrari, hoc est talentum verbi coelitus acceptum in terra defodi, id est scientiam spiritualem ad peccatorum opera converti intelligendum est, omnesque viros fortes et bellatores simul in captivitatem ductos, hoc est [Col. 0545C] eos qui videbantur viri fortes esse et bellatores, astutia malignorum spiritum deceptos, atque in carcerem spiritualis Babyloniae captivatos, necesse est ut operam demus quatenus saevissimi regis potestatem evadamus, vigilemus et sobrii simus, timorem Dei semper ante oculos ponamus, et mandatorum ejus oblivionem omnino fugiamus. Construamus nobis terram bonorum operum, et per profectum vitae in illam conscendamus, »induti lorica justitiae et galea salutis, habentes scutum, fidei, et gladium spiritus quod est verbum Dei (Ephes. VI).« Custodiamus portas sensuum nostrorum, ne mors intret per fenestras. Omni custodia servemus cor nostrum, quia ipse ex vita procedit, et ante omnia spem nostram in regis coelestis bonitate ponamus, [Col. 0545D] petentes ut ejus gratia a malis omnibus liberemus. Sicque erimus semper immunes ab hostibus spiritualibus, quia (Psal. XXVI) »Dominus fortitudo plebis suae, et protector salutarium Christi sui est,« qui salvat omnes sperantes in se.

»Igitur Joachin captivato, constituit Nabuchodonosor Mathaniam patruum ejus pro eo, imposuitque nomen ejus Sedeciam. Vicesimum et primum annum aetatis habebat Sedecias cum regnare coepisset, et undecim annis regnavit in Hierusalem. Fecitque malum coram Domino juxta omnia quae fecit Joacim.« Quid in Sedecia aliud intelligere possumus nisi quod in Joacim ante praediximus, hoc est malos rectores in Ecclesia, qui munere et dono [Col. 0546A] divino abutuntur, et falso sibi nomen justitiae usurpant? Mathania autem interpretatur munus sive donum, Sedecias justus Domini, qui undecim annis regnasse dicitur, quod significat eum transgressorem legis fuisse; undenarius enim numerus qui denarium supergreditur, excessionem Decalogi significat. Nec rite rex dici potest, qui secundum mandata Domini semetipsum et sibi subjectos regere noluerit.



CAPUT XXV.

»Factum est autem anno nono regni ejus, mense decimo, decima die mensis, venit Nabuchodonosor rex Babylonis, ipse et omnis exercitus ejus in Hierusalem, et circumdederunt eam, et exstruxerunt [Col. 0546B] in circuitu ejus munitiones. Et clausa est civitas atque vallata, usque ad undecimum annum regis Sedeciae, nona die mensis. Praevaluitque fames in civitate, nec erat panis populo terrae.« Novenarius numerus qui minus habet denario imperfectionem legis significat, sicut undenarius transgressionem, et recte dictum est quod Nabuchodonosor in nono anno regni Sedeciae obsederit civitatem, mense decimo et decima die mensis, quia mali pastores, cum Decalogi mandata quae scientia tenent, opere et doctrina perficere negligunt: necesse est ut plebem sibi commissam antiquus hostis cum suo exercitu obsidione circumdet, et munitione erroris, ac vitiorum constructa, claudat vallando civitatem, sicque fames in civitate praevaleat, fames utique [Col. 0546C] verbi Dei, cum non expenditur libere panis doctrinae populo terrae.

»Et interrupta est civitas, omnesque viri bellatores nocte fugerunt.« Interrupta quidem per depraedationes varias malignorum spirituum custodia populorum, hi qui debuerant armis civitatem defendere, nocte ignorantiae et tenebris peccatorum vallati fugiunt? quia, secundum Veritatis vocem: »Mercenarius et qui non est pastor videt lupum venientem, et dimittit oves et fugit, et lupus rapit et dispergit oves (Joan. X);« et Apostolus: »Qui dormiunt, inquit, nocte dormiunt, et qui ebrii sunt nocte ebrii sunt (I Thess. V)« Quod autem sequitur, quod per viam portae quae est inter duplicem murum ad hortum regis fugerint, latenter aperuit inertiam [Col. 0546D] doctorum, qui, inter duplicem murum duorum Testamentorum constituti, non belligare, sed effugere quaerunt, et in deliciis magis diffluere, quod hortus significat, quam scuto fidei hostibus obsistere. »(Porro Chaldaei obsistebant in circuitu civitatem); fugit itaque Sedecias per viam quae ducit ad campestria solitudinis. Et persecutus est exercitus Chaldaeorum regem, comprehenditque eum in planitie Jericho, et omnes bellatores qui erant cum eo dispersi sunt, et reliquerunt eum,« et reliqua. Malignis spiritibus populum circumdantibus rector fugit, non ad montes, de quibus scriptum est (Psal. XXIV): »Montes in circuitu ejus, et Dominus in circuitu populi sui:« sed ad campestria solitudinis, [Col. 0547A] hoc est, ad dilectionem luxuriae. Unde scriptum est: »Angusta et arcta est via quae ducit ad vitam, lata et spatiosa quae ducit ad mortem (Matth. VII).«--- »Comprehenditque eum in planitie Jericho, et omnes bellatores qui erant cum eo dispersi sunt et reliquerunt eum.« Recte ergo eum virtutes hominem deserunt, quae eum defendere debuerant, in planitie Jericho capitur, hoc est in defectione carnalis sensus. Jericho enim interpretatur luna, et significat defectum carnis. Unde ille homo qui Hierusalem descendebat in Jericho, in latrones incidisse describitur.

»Apprehensum ergo regem adduxerunt ad regem Babylonis in Reblatha, qui locutus est cum eo judicium,« hoc est justum cum eo exercuit judicium. [Col. 0547B] »Filios autem Sedeciae occidit coram eo, et oculos ejus effodit, vinxitque eum catenis, et adduxit in Babylonem.« Occidit rex Babylonis filios Sedeciae in Reblatha coram eo, et oculos quoque illius eruit. Dum sacra Scriptura Sedeciae captivitatem narrat, ordinem captivitatis internae denuntiat. Rex quippe Babylonis est antiquus hostis possessor intimae confusionis: qui prius filios ante intuentis oculos trucidat, quia saepe sic bona opera interficit, ut haec se amittere ipse qui captus est animus dolens cernat. Nam gemit plerumque animus, et tamen carnis suae delectationibus victus, bona quae genuit amans perdit, ea quae patitur damna considerat, non tamen virtutis brachium contra regem Babylonis levat. Sed dum videns nequitiae perpetratione percutitur, [Col. 0547C] ad hoc quandoque peccati usu perducitur, ut ipso quoque rationis lumine privetur. Unde Babylonis rex exstinctis prius filiis Sedeciae oculos eruit, quia malignus spiritus subductis prius bonis operibus, post et intelligentiae lumen tollit, quod recte Sedecias in Reblatha patitur. Reblatha quippe mulcta haec interpretatur: etenim quandoque et lumen rationis clauditur, qui pravo et iniquitatis suae multitudine gravatur.

Undecimo anno »mense quinto, septima die mensis, ipse est annus nonus decimus regis Babylonis, venit Nabuzardan princeps exercitus, servus regis Babylonis Hierusalem; et succendit domum Domini, et domum regis, et domos Hierusalem. Omnemque domum combussit igni, et muros Hierusalem in [Col. 0547D] circuitu destruxit omnes exercitus Chaldaeorum, qui erat cum principe militum. Reliquam autem populi partem quae remanserat in civitate, et perfugas qui transfugerant ad regem Babylonis, et reliquum vulgus transtulit Nabuzardan princeps militiae,« etc. Congruit ergo temporis ordo cum ratione vindictae. Mense quinto legitur vastata esse civitas, quae Pentateuchum legis servare despexit, et septima die mensis, quia sabbati requiem non custodivit, et omnia contraria praeceptis divinis egit, frustra sibi blandiens de securitate pro sanctorum locorum habitatione. Unde per Jeremiam Dominus dicit: »Nolite confidere in verbis mendacii, dicentes: Templum Domini, templum Domini, [Col. 0548A] templum Domini est? quoniam si benedixeritis vias vestras et studia vestra, si feceritis judicium inter virum et proximum ejus, advenae, et viduae, et pupillo non feceritis calumniam, nec sanguinem innocentum effuderitis in loco hoc, et post deos alienos non ambulaveritis in malum vobismetipsis, habitabo vobiscum in loco isto, in terra quam dedi patribus vestris a saeculo et usque in saeculum. Ecce vos confiditis vobis in sermonibus mendacii qui non proderunt vobis, furari, occidere, adulterari, jurare mendaciter, libare Baalim, et ire post deos alienos quos ignoratis. Et venistis, et stetistis coram me in domo hac, in qua invocatum est nomen meum, et dixistis: Liberati sumus, eo quod fecerimus omnes abominationes istas. Et nunc quia [Col. 0548B] fecistis omnia opera, haec dicit Dominus: Et locutus sum ad vos mane consurgens, et loquens, et non audistis, et vocavi vos, et non respondistis, faciam domui huic in qua invocatum est nomen meum et in qua vos habetis fiduciam, et loco quem dedi vobis et patribus vestris, sicut feci et Silo, et projiciam vos a facie mea, sicut projeci omnes fratres vestros, universum semen Ephraim (Jerem. VII).« Venit Nabuzardan, qui interpretatur ventilabrum, sive prophetia alieni judicii, justi Dei judicio super peccatores, princeps utique exercitus regis Babylonis Hierusalem intelligibilem, et succendit domum Domini, cum antiquus hostis, qui et rex confusionis et princeps omnium iniquorum est, tam malignorum spirituum quam etiam impiorum hominum, plebem invadit fidelium, et [Col. 0548C] domum regis et domos Hierusalem, id est rectores et eos qui videbantur in visione pacis manere, inflammatos cupiditate subvertit, omnemque domum combussit igni, cum uniuscujusque conscientia per flammam illiciti amoris perturbavit, et muros Hierusalem in circuitu destruxit, cum intentionem orationis et virtutum studia quae contra se valere novit, et inde spirantibus dissolvit, ne per spem veniae ad divina succurrant auxilia, et correptionis vitae apprehendant munimina. Populumque in captivitatem ducens, »de pauperibus terrae reliquit vinitores et agricolas,« quia eos qui utiles verbo et exemplo esse poterant, per vitia captivans, stultis et hebetibus commendat agriculturam, quatenus non vinum gratiae spiritualis, et frumentum sanae doctrinae in [Col. 0548D] vineis et agris populorum fructificet, sed spinae magis et tribuli vitiorum excrescant.

»Columnas autem aereas quae erant in templo Domini et bases, et mare aereum, quod erat in domo Domini confregerunt Chaldaei, et transtulerunt omne aes in Babylonem.« Columnas aereas et bases, doctores possumus accipere, qui sonoritate praedicationis et fidei firmitate debuerunt alios su stentare. Mare aereum baptismi lavacrum vel compunctionem lacrymarum significat. Haec quidem omnia Chaldaei spirituales per inertiam magistrorum de domo auferre nituntur et confringere, ita ut non remaneat testa quae possint igniculus fieri de incendio.

[Col. 0549A] »Ollas quoque aereas, et trullas et tridentes, et scyphos, et mortariola, et vasa aerea in quibus ministrabant, tulerunt.« Quia diversa officia in ecclesiasticis ordinibus de Dei servitio auferentes in suum usum nequissimum verterunt.

»Necnon et thuribula et phialas,« cum orationem qua divinitas placari potuit, et poculum verbi quibus lassi refocillari debuerant, impediendo subvertunt, »quae aurea, aurea; et quae argentea, argentea tulit princeps militiae.« Quia tam sensum pretiosum quam etiam eloquii venustatem hostis nequam de domo Domini auferre molitur et secum in confusionem ducere.

»Tulit quoque princeps militiae Saraiam sacerdotem primum, et Sophoniam sacerdotem secundum, [Col. 0549B] et tres janitores; et civitate eunuchum unum, qui erat praefectus super viros bellatores; et quinque viros de his qui steterant coram rege, quos reperit in civitate; et Sopher principem exercitus, qui probabat tyrones de populo terrae, et sexaginta viros e vulgo, qui inventi fuerant in civitate. Quos tollens Nabuzardan princeps militum, duxit ad regem Babylonis in Reblatha, percussitque eos rex Babylonis et interfecit; in Reblatha in terra Hemath. Et translatus est Juda de terra sua.« Non solum enim populares, sed et fortes et principes in Ecclesia diabolus decipere et peccatis captivare satagit, unde de ipso in Job scriptum est: »Escae ejus electae sunt.«---»Tulit quoque Saraiam,« qui interpretatur vinctus, »sacerdotem primum,« cum primum in [Col. 0549C] Ecclesiae ordinem, qui in episcopis est, amore voluptatis terrenae, et vitiorum catena constringit. Tulit quoque similiter »et Sophoniam,« qui interpretatur absconditus; »sacerdotem secundum,« cum secundi ordinis viros, hoc est presbyteros qui talentum verbi Dei in terra fodientes absconderant, in suum dominium subigit; »et tres janitores,« illos janitores videlicet, qui ostium fidei aperire debuerant, et tenentes clavem scientiae, nec ipsi introierunt nec alios introire permiserunt; »et de civitate eunuchum unum qui erat praefectus super viros bellatores,« eunuchus iste significat eos quos alibi Scriptura sacra »stultas virgines« appellat, quae vasa oleo vacua in manibus tenebant, continentes videlicet se a coitu corporali, nec tamen oleum [Col. 0549D] gratiae et misericordiae in pectore suo habere volebant. Qui frustra super viros bellatores constituuntur, cum arrogantiam praecavere non meditantur. »Tulit et quinque viros de his qui steterant coram rege,« illos profecto qui quinque sensibus corporis voluptati servientes, regi vitiorum semper assistebant. »Et Sophar principem exercitus, qui probabat tyrones de populo terrae;« Sophar interpretatur dissipans vel dividens, significans eos qui rudes in Ecclesia quos ad militiam Christi nutrire debuerant, pravis exemplis dissipantes, a coetu fidelium per errorem sequestrant. »Et sexaginta viros e vulgo qui inventi fuerant in civitate.« Hoc est stultos operatores, qui merito vulgi nomine [Col. 0550A] nuncupantur, quia utilitatem divinorum consiliorum discere et factis implere neglexerant. Hoc scilicet omnes »tollens Nabuzardan princeps militum duxit ad regem Babylonis in Reblatha, percussitque eos rex Babylonis, et interfecit eos in Reblatha in terra Hemath.« Quia antiquus hostis cum per nequitiam suam talem praedam ab Ecclesia evellens tollit, hoc voto ambit, hoc toto studio agit, ut ad perpetuae mortis interfectionem eos perducat. Quos percutit rex confusionis in Reblatha, hoc est in multitudine scelerum et amore voluptatum. Unde Scriptura dicit: »Lata et spatiosa via est, quae ducit ad mortem, et multi sunt qui intrant per eam (Matth. VII).«---»Et translatus est Juda de terra sua.« Cum illi qui confessionem nominis Dei in Ecclesia [Col. 0550B] videbantur habere, per scelera et peccata multiplicia de terra viventium translati, in regnum confusionis et erroris abducuntur. Sub quo imperio quicunque nequiter servientes perseveraverint, nec merebuntur per Jesu ducatum regredi in terram Juda, templumque Domini ibidem reaedificare. In posterum namque praesentis vitae tradentur in carcerem mortis perpetuae, ubi vermis eorum nunquam morietur, et ignis non exstinguetur. Implebiturque eis illa beati Petri apostoli sententia qua dicit: »Melius quippe erat illis non cognoscere viam justitiae, quam post agnitionem retrorsum converti ab eo quod illis traditum est, sancto mandato (II Petr. II).« Quia, attestante Veritate: »Servus qui scit voluntatem domini sui, et non facit, vapulabit [Col. 0550C] multis: qui autem nescit, et non facit, vapulabit paucis (Luc. XII).«

Expleto tandem tam laborioso opere, auxiliatus Omnipotentis ope, in calce supplex lectorem exoro ut, si dignum lectione vel transcriptione eum duxerit, Domino gratias gratanter referat, »qui est pater luminis, a quo omne datum optimum, et omne donum perfectum datur (Jac. I):« qui dat abundanter, et non improperat qui mihi licet indigno ac humillimo juxta solertiam doctorum dedit et amorem et auxilium considerandi mirabilia de lege sua. Quod si secus quam optabam evenisse reperit, simul exoret ut meae ignorantiae ac errori a Domino venia tribuatur, et nullatenus litteratoriam urbanitatem et venustatem eloquentiae requirat, sed potius [Col. 0550D] sensum hujus operis diligenter perlustret, praesertim cum non res ac sensus propter litteras, sed litterae ad manifestationem rerum sunt repertae. Simul etiam velut flexis poplitum genibus cernuus deprecor, ut tandem dignetur si aliquid utilitatis invenerit, devotus exorare divinam clementiam, ut, licet in peregrinatione hujus labentis saeculi, veram commissorum meorum gerere poenitudinem, et post excursum septem dierum, velut post septuaginta annos hujus captivitatis, exutus ab omni potestate regis Babylonii et servitute captivantium, valeam, juvante Spiritu sancto, qui septiformis dicitur, visionem pacis, coelestis videlicet Hierusalem ac civitatis Domini, de qua dicitur: »Hierusalem quae [Col. 0551A] aedificatur ut civitas (Psal. CXXI),« ingredi, et vultum Conditoris Regis nostri per saecula contemplari, [Col. 0552A] praestante ipso, »in quo sunt omnes thesauri sapientiae et scientiae absconditi.« Amen.




[Col. 0551]
ANGELOMI LUXOVIENSIS MONACHI ENARRATIONES IN CANTICA CANTICORUM.



PRAEFATIO. AD LOTHARIUM IMPERATOREM.

[Col. 0551B] Gloriosissimo praestantissimoque imperatori LOTHARIO semper Augusto, ANGELOMUS, ultimus Monachorum, exorans exorando, exorat nancisci perennem gloriam.

Nuper excubantem me in vestro sacro palatio, sub obtentu, inquam, traditionum liberalium artium, enucleationumque divinatum scilicet Scripturarum, dignata est vestra sagax prudentia, sicuti non est immemor, accersire vestrae solerti praesentiae, mecumque habere oraculum. Sed post spiritualia coelestis vitae colloquia, et suffragia orationum placuit imperando, imo intentando [minitando] imperare, ut styli officio juxta sensum antiquorum patrum, et frugalitatem ingenioli mei opusculum in Cantica canticorum Salomonis, ubi Christi et Ecclesiae conjunctio, [Col. 0551C] allegoriarumque mysteria prae caeteris Veteris Testamenti contineri probantur, digererem et ut ita dicam exponere non abnuerem, atque praesentiae culminis vestri ostendere non omitterem, quo haberet crebro post dispositionem reipublicae frequentata, auribusque lectione relata solertia vestra, in contemplatione se extendens a tumultu causarum imperii atque potissimum de amissione sanctissimae conjugis Deo annuente, ut credimus, collegio sanctarum allectae, alboque beatitudinis inscriptae, consolationis gratia legendo theorica, et velut turtur singularis cujus natura est, ut physici ferunt, si semel conjugem casu perdiderit, alium non requirere, sed castimoniam servans vidua quodammodo permanere, solitarius ingemiscens, atque poenitens: de quo in [Col. 0551D] eodem libro legitur: »Vox, inquit, turturis audita est in terra nostra (Cant. II),« id est Christi dicentis: »Poenitentiam agite, appropinquabit enim regnum coelorum (Matth. III).« Et pulchrae sunt genae tuae ut turturis, imbre lacrymarum genarum rimulis infusis, preces pro vestris excessibus et absolutione piissimae imperatricis domino in abscondito fundere quivissetis. Quo audito, pondus tantae rei expavescens, attonitus, imo obstupefactus admirari coepi, cur clementia vestra tantum opus viris etiam eruditissimis formidandum, mihi indocto, omnesque liberalium artium disciplinas non nacto atque oraculis [Col. 0552B] eulogiisque divinarum Scripturarum imbecilli injungere libuisset, cum plures haberet in monarchia doctores qui honeste et catholice tractare potuissent. Sed censuram imperii vestri considerans, tacitoque pertractans illud apostolicum quo dicitur (I Petr. II): »Estote subjecti omni humanae creaturae propter Dominum, sive regi tanquam praecellenti, sive ducibus tanquam ab eo missis«, sed et potius illud Dominicum, ubi pollicetur: »Amen, inquit, dico vobis, quidquid orantes petitis, credite quia accipietis, et fiet vobis (Marc. II).« Animadvertens quoque interna trutinatione mentis, quod sine nutu divino non foret quod a tanta majestate imperaretur, temerario ore refragare nullo apologetico anfractuque excusationis praesumpsi, sed magis ut [Col. 0552C] quiverim divinis fretus suffragiis, imperiis imperialibus, quanquam pavidus, obsecundare tentassem. Sed non flocci pendens quod sine magnifici domini, et abbatis mei scilicet Drogonis patrui vestri assertionibus, pariterque jussionibus ne regularem excedere viderer disciplinam, et stylum appellere ad exarandum debuissem, non solum quod Caroli Magni imperatoris filius, atque frater sanctissimi et piissimi genitoris vestri Ludovici Caesaris, sed quia summus erat pontifex atque abbas meus egregius. Cumque sacris ejus auribus suggerendo intulissem, et ordinem rei indicassem, quo auribus, hausto non solum renuit, verum ut est mitissimus et affabilitate suadibilis, benignitate praestantissimus, et ad omne bonum ferventissimus, [Col. 0552D] more suae modestiae non tantum ingenue libera auctoritate imperavit, sed blanda tranquillitate et pio affatu, ut angustale opus, et spirituale decus quomodo quivissem aggredi non abnuissem. Quod audiens, sic jam tandem ejus exhortationibus animatus, vestris, almificis, affaminibus, sanctisque jussionibus adactus potissimumque divinis auxiliis fretus sanctorumque doctorum orationibus provocatus, quod, o doctissime princeps, in doctorum penes nos sanctorum sparsim invenire potero, praesertim in beatissimi Papae Gregorii Romanae decoris eloquentiae dictis, quia a nullo solum per omnia reperio [Col. 0553A] compactum atque ex traditione magistri ingenii mei conjectura stylo currente, commatico potius compendiosoque sermone, licet impolito aggredi tentabo, et in libelli modum finire conabor, ut habeat vestra celsitudo velut enchiridion, hoc est manualem quodammodo libellum excerptum, quem congruis horis lectitare Deo favente post studia imperii, post sollicitudines Ecclesiae ad consolationem divinarum ruminando complaceat. Et quia campos divinarum scilicet Scripturarum non valet percurrere latissimos, breviter saltem stromata nostra non pigeat scrutari quietus. Sed sciendum vero, quia ut moris est quorumdam scriptorum non in pagella e regione singulorum doctorum viritim litteris insignitis assignaverimus nomina omnia, sed ex eorum dictis profecto [Col. 0553B] expositorum nonnulla compaginare ex multimodis, breviter recidendo videlicet, demptis superfluis multimoda, nonnulla vero ex prolixioribus sensum eorum sequentes conjungere decerpendo, aliqua nostra interpolando, augmentare censuimus longiora. Sic nimirum sic diversis allusionibus dramatum percurrentibus brevia syrmata, quae vicissim nectendo sententiarum explere libellum sancivimus, non pertimescentes eos qui nasum veluti sapientes contorquent, nec eos qui promptiores ad reprehendendum quam ad imitandum, quique quod reprehendere subsannando moliuntur, adimplere nequeunt. Scimus namque scimus quod concentu organi fistulae aeris, aliae longiores sunt, aliae breviores, sed uno flatu follibus administrato, et docta manu imperante, [Col. 0553C] digitisque attrectando unam, cum sint diversae fistulae, harmoniam velut salpinx, tubarum voces atque concentum dulci cantilena melos afflando, attonitis auribus suaviter reddunt. Sic profecto cum sint aliae sententiae longiores recisis superfluis, aliaeque breviores additis necessariis, flante Spiritu sancto per corpus unum imperante manu digitisque stylum tangentibus, vicissim conglutinatis sententiis dictationes enchiridionis explere ausi erimus, adminiculante illo qui in hoc libro de Ecclesiae donis permistis ait prophetice: Cyprus cum nardo, nardus cum croco, fistula et cynamomum cum universis lignis Libani, myrrha et aloe, cum omnibus primis unguentis. Sed qualiter istae virtutes Ecclesiae alternando sibi permistim concinnant, in suo posterum [Col. 0553D] dicemus loco. Unde jam tandem supplex exoro decus augustale aeque et eos quibus fortassis legere contigerit, ut quod ego more medicorum ac pigmentariorum, qui ut diversa unguenta et antidota temperatim possint componere, bilanciis staterae aeque ponderare satagunt, ut una alteram non superabundet, nec de aliis minus utilia derelinquant, sed aequa lance sua componant, studui aequali lance mentis trutinare sententias, et mella quodammodo et antidota animarum componere, non horrescat nec squalescat, sed diligenti exagio lustrando perlegat, atque medicamina animae gratanter investiget. Sed antequam prolegomena ad calcem perveniat, notandum est quod in hoc libro nil carnale nilque historiale requirere [Col. 0554A] debeat, sed allegoriarum mysteria contineri non dubitet. Nominantur enim in hoc libro oscula, nominantur ubera, nominantur genae, nominantur femora. In quibus verbis non irridenda est sacra descriptio, sed major Dei misericordia consideranda est, quia dum membra corporis nominat, sic ad amorem suum vocat. Unde considerandum est, quam mirabiliter nobiscum et misericorditer operatur, qui ut cor nostrum ad instigationem sacri amoris accenderet, usque ad turpis amoris, ut papa Gregorius exponit, verba descendet. Sed unde se loquendo humiliat, inde nos ad intellectum exaltat, quia ex sermonibus hujus amoris discimus qua virtute in divinitatis amore ferveamus. Hoc autem nobis solerter intuendum est, ne cum verba exterioris [Col. 0554B] amoris audivimus, ad exteriora sentienda remaneamus. Sic est enim Scriptura haec in vobis, sicut pictura in coloribus et rebus. Et nimis stultus est qui sic coloribus picturae inhaereat, ut res ignoret. Nos enim si verba quae exterius dicuntur amplectimur et sensus ignoramus, quasi ignorantes res quae depictae sunt solos colores tenemus. Scimus enim quia postquam genus humanum a paradisi gaudiis expulsum est, et in istam peregrinationem vitae praesentis veniens, caecum cor ab spirituali intellectu habet. Cui caeco cordi si diceretur voce Dominica: sequere Deum vel dilige Deum, per torporem insensibilitatis frigidum non caperet quod audiret. Propterea per quaedam aenigmata sermo divinus animae torpenti et frigidae loquitur, et de rebus quas novit: [Col. 0554C] latenter insinuat amorem quem non novit, et animae longe a Deo infra positae, ut praefatus tractator ait, quasi quamdam machinam fecit, ut per illam levetur ad Deum. Interpositis quippe aenigmatibus, dum quiddam in verbis cognoscit quod suum est, in sensu verborum intelligit quod non est suum, et per terrena verba sperantur aeterna. Idcirco, o invictissime Caesar, oramus ut nihil in hoc volumine historialiter requiras, sed flores allegoriarum cum morali intellectu investiges, quem quibusdam in locis ob tuam consolationem subnectere decrevimus, ne solummodo allegoriarum allusionibus pressus, violenter vestra celsitudo theorica legendo fastidiat. Audiat etiam quod per eumdem Salomonem dicitur: »Gloria Dei celare verbum et gloria regum investigare [Col. 0554D] sermonem (Prov. V).« Menti enim Deum quaerenti, tanto Deus gloriosius apparet, quanto subtilius investigatur ut appareat. Debemus itaque quod Deus mysteriis celat requirere. Ideoque sequitur: et gloria regum investigare sermonem. Qui enim non solummodo regnat terrarum, sed corpora sua, vel motus carnis regere et investigare noverunt, reges sunt. Quibus et per Psalmistam dicitur: »Et nunc, reges, intelligite, erudimini, qui judicatis terram (Psal. II),« et reliqua. Regum ergo gloria est investigare sermonem, quia bene viventium laus est perscrutari secreta mandatorum Dei. Scrutare ergo gloriosissime imperator scripturas, quatenus mysteria divina penetrando et intelligendo desideria et [Col. 0555A] motus carnis investigare et regere vestra sapientia et solertia caeterosque imperio vestro subjectos docere, et actus prudentia consultuque honestissime gubernare valeat. His itaque praelibatis, imo efflagitatis, [Col. 0556A] tandem ad ea quae imperastis stylum flectere conabimur. Valeat semper in Christo prosperis successibus pollendo gloria vestra, decusque Francorum oramus.



INCIPIT LIBER
[Col. 0555]

Priusquam augustale decus ad fistulas harmoniae spiritualis, videlicet allegoriarum concentus manum ad scribendum, flante Spiritu sancto, exeram, et abyssos theoriae vela pandendo historiae, styli officio tangam, veluti clavi abdita domus reseram, quo facilius interiora mysteria revelentur, in argumentatione [Col. 0555B] fidei ostendere decrevi, quare iste liber tertius in opusculis Salomonis ponitur, et quid significationis geratur, cujusve vitae typum habere asseratur, simul etiam quibus nominibus sancta Ecclesia in hoc eodem libro inscribitur, cur quoque idem volumen non simpliciter Canticum, sed Canticum canticorum appellatur: ad extremum quibusque Salomon in Scripturis sanctis nominibus insignitur, ut cuncta prius praelibando dum fuerint praescita, in posterum facilius atque avidius capiantur exposita. Tribus namque nominibus vocatum fuisse Salomonem Scripturae manifestissime docent. Salomonem, id est pacificum, eo quod in pace regnum obtinuerit, et per parabolas populum erudierit, in significationem [Col. 0555C] Salvatoris qui discipulis suis ait: »Pacem relinquo vobis, pacem meam do vobis (Joan. XIV).« Et ipse per parabolas turbas docuit, de quo etiam scriptum est: »Multiplicabitur ejus imperium, et pacis non erit finis (Isa. IX)« et reliqua. Et Idida, id est dilectus Domini, videlicet quia prius a Domino dilectus fuerit, similiter in typum Domini qui a Patre dilectus est, sicut ipse ait: »Hic est Filius meus dilectus, in quo mihi complacui (Matth. III).« Et Coheleth, id est Ecclesiasten. Ecclesiastes autem Graeco sermone appellatur, eoque coetum, id est Ecclesiam congreget, quem nos nuncupare possumus concionatorem, quod loquatur ad populum, et sermo ejus non specialiter ad unum, sed ad universos generaliter dirigatur, qui velut extensa manu omnium [Col. 0555D] tumultus sedat, eosque ad unam sententiam revocat. Sic idem Salomon in hoc libro fecisse ostenditur, cum in libri termino ait: »Finem loquendi omnes pariter audiamus: Deum time, et mandata ejus observa, hoc est enim omnis homo (Eccli. XIII),« illum praefigurans qui non solum pacem intulit, et dilectus Deo Patri exstitit, sed qui omnibus ait: »Poenitentiam agite: appropinquabit enim regnum coelorum (Matth. III)« qui »medio pariete destructo,« et inimicitias in carne sua evacuans fecit utraque unum, quique Deum timere, et mandata ejus observare jubet. Denique sicut Salomon tribus praefatis nominibus appellatus est, sic juxta numerum vocabulorum tria volumina edidit, Proverbia videlicet quae nos Parabolas nominamus, quas Hebraei Masloth [Col. 0556A] appellant. Ecclesiasten, quem et illi, ut diximus, Coheleth nominant. Et Cantica canticorum quem Schir aschirim praenotant et hos rationabili ordine distinxit. In Proverbiis namque parvulum docens, et quasi de officiis per sententias erudiens, unde et ad filium ejus sermo crebro reperitur. In Ecclesiaste [Col. 0556B] vero maturae aetatis virum instruens, ut nequaquam mundi rebus credat aliquid esse perpetuum, sed caduca et brevia universa quae cernimus. Ad extremum jam consummatum virum, et calcato saeculo praeparatum in Cantico canticorum amplexibus jungit. Nisi enim prius reliquimus vitia, et pompis saeculi renuntiantes, expeditos nos ad adventum Christi paraverimus, non poterimus cantare Canticum canticorum, et dicere: »Osculetur me osculo oris sui.« Sive ita volumina edidit, in quibus trium generum disciplinas composuit, quibus ad rerum scientiam pervenitur. In primo namque moralem, in secundo vero naturalem, ad ultimum quippe contemplativam, quas Graeci ita ethnicam, physicam, et theoriam nominaverunt. Unde non abhorret ab intellectu, quia [Col. 0556C] liber iste in opusculis Salomonis tertio loco ponitur. In proverbiis itaque moralis vita exprimitur, ubi dicitur: »Audi, fili mi, sapientiam meam, et prudentiae meae inclina aurem tuam (Prov. I).« In Ecclesiaste vero naturalis. Ibi quippe quod omnia ad fidem tendant, considerantur, dum dicitur: »Vanitas vanitatum, et omnia vanitas (Eccli. I).« In Canticis autem canticorum contemplativa vita exprimitur, dum in eis ipsius Domini adventus et aspectus desideratur, cum sponsae voce dicitur: »Osculetur me osculo oris sui.« Hos etiam ordines trium patriarcharum vitae significant Abraham, Isaac, videlicet et Jacob. Moralitatem quippe Abraham obediendo tenuit quando de terra sua exiit, et filium [Col. 0556D] immolare non distulit. Isaac vero naturalem vitam puteos fodiendo figuravit, imo enim puteos fodere est, per considerationem naturalem omnia quae infra sunt perscrutando rimari. Jacob vero contemplativam vitam tenuit, qui ascendentes et descendentes angelos vidit. Sed quia naturalis consideratio ad perfectionem non ducitur, nisi prius moralitas teneatur, recte post Proverbia Ecclesiastes ponitur. Et quia superna contemplatio non conspicitur, nisi prius haec infra labentia despiciantur, recte post Ecclesiasten Canticum canticorum ponitur. Prius quippe est mores componere, postmodum omnia quae adsunt, tanquam non adsint considerare. Tertio vero loco, munda cordis acie, superna et interna conspicere. His itaque ut summa moralium [Col. 0557A] tractator papa Gregorius depromit librorum gradibus quamdam ad contemplationem Dei scalam et machinam fecit, ut dum primum in saeculo bene geruntur honesta, postmodum etiam honesta, saeculi despiciantur et ad extremum etiam Dei intima et secreta contemplentur. Unde non immerito liber iste, non Canticum, sed Canticum canticorum nominatur, ubi coelestis verbi Dei et animae conjunctio demonstratur. Quod canticum ita intelligitur omnibus praecellere canticis, sicut Dominus noster assumptus homo, apostolis, patriarchis, vel prophetis, aut quaecunque illae sunt coelestium potestates: ut sicut rex regum, et Dominus dominantium est Christus, ita et Canticum canticorum super omnia cantica quae a prophetis cantata sunt titulatur. Et sicut in Veteri Testamento [Col. 0557B] alia sunt sancta, et alia Sancta sanctorum, et alia sabbata, et alia sabbata sabbatorum, sic et alia sunt cantica, et alia Cantica canticorum. Sancta erant in tabernaculo, et quae exterius agebantur; sabbata erant quae ex singulis hebdomadibus celebrabantur, sed Sancta sanctorum secretiori quadam veneratione suscipiebantur: et sabbata sabbatorum, non nisi in suis festivitatibus celebrabantur. In Cantico canticorum secretum quoddam, et solemne interius est, quod secretum in occultis intelligentiis penetratur; nam si exterioribus verbis attenditur, secretum non est. Unde jam superius in praefatione disputavimus. Sciendum est etiam quia in Scriptura sacra alia sunt cantica victoriae, alia cantica exhortationis et contestationis, alia cantica exsultationis, alia cantica adjutorii, [Col. 0557C] alia cantica conjunctionis cum Deo. Canticum victoriae est quod Maria transito mari Rubro cecinit dicens: »Cantemus Domino, gloriose enim honorificatus est: equum et ascensorem projecit in mare (Exod. XV).« Canticum exhortationis et contestationis est quod Moyses Israelitis ad terram repromissionis propinquantibus dixit. »Attende coelum et loquar, et audiat terra verba ex ore meo (Isa. XXVIII).« Canticum exsultationis est quod Anna non solum pro Samuele, sed prospecta fecunditate Ecclesiae in semetipsa cecinit dicens: »Exsultavit cor meum in Domino (I Reg. II).« Ubi per semetipsam veritas fecunditatem prolis ecclesiasticae expressit, cum dicit: »Sterilis peperit plurimos, et quae multos habebat filios infirmata est (Ibid.)« Canticum adjutorii David post [Col. 0557D] praelium cecinit dicens: »Diligam te, Domine, virtus mea (Psal. XVII).« Canticum vero conjunctionis cum Deo, hoc est canticum quod in nuptiis velut epithalamium sponsi et sponsae canitur, id est Cantica canticorum, quod tanto est omnibus canticis solemnius, quanto et in nuptiis solemnitatis sublimioris offertur. Per illa cantica vitia devitantur, per ista vero unusquisque virtutibus locupletatur. Per illa cavetur hostis, per haec Dominus familiari amore complectitur. Cantata sunt et alia cantica a diversis prophetis, pro diversis personis vel causis: sicut et Habacuc pro ignorantibus praenotavit. Cantavit et Debora de victoria Sisarae. Cantaverunt et tres pueri in fornace in quo mirabilia omnipotentis [Col. 0558A] Dei narrantur. Cantavit et Hieremias canticum lamentationis de conversione Hierusalem et sanctuarii, et totius populi sui, et multi alii. Sed ideo hoc Canticum canticorum appellatur, quia ad propriam Christi regis et Ecclesiae conjunctionem esse manifeste probatur, ubi orat ad patrem sponsi Ecclesia, qui est sermo Dei, ut jam non per internuntios qui sunt angeli et prophetae, qui a Dei Filio Ecclesiae futurae reprobationis nuntia deferebant, sed ipsum per incarnationis mysterium jam aliquando coram ostendat, jam ipsius formam speciosam prae filiis hominum amplecti mereatur eique dulcissima oscula suscipere, et gratissima ubera tractare. Ista namque quae sic desiderat Graeco vocabulo dicitur, Latine congregatio, vel melius convocatio, Hebraice [Col. 0558B] Synagoga interpretatur. Pro loco vel tempore diversis nominibus a verbo Dei vocata esse probatur. De cujus vocabulis superius polliciti sumus. Aliquando etenim Hierusalem nonnunquam Sion plerumque amica, saepe vero dilecta. Interdum soror, vel speciosa sponsa, columba, seu immaculata, vel perfecta in Christi persona ore prophetarum et in hoc libro appellata cognoscitur. Hierusalem siquidem dicitur, quia post iracundiam omnipotentis Dei pacem de coelo missam a patre suscepit, eo quod aliquam signatur habere pacem. Quam pacem et conjunctionem exorare dicitur cum eum deprecatur: »Osculetur me osculo oris sui.« Sion vero, quia de convalle lacrymarum idololatriae, ubi in corpore lapsa fuerat in Adam, nec corde ad montem paradisi reascendit, [Col. 0558C] et pro munditia cordis speculum se praebendo individuae Trinitati, conspicua et excelsa efficitur. In qua Deus omnipotens quasi in fertili monte delectetur deambulare, et beatum doctrinae suae semen spargere, propter quod specula vel semen in ea interpretatur. Amica autem dicitur, quoniam repudiando diabolum, ad amicitias revocavit Deum. Dilecta vero appellatur, quoniam post incredulitatis amarissima odia credulitatis muneribus dilecta efficitur Dei. Soror videlicet nuncupata per assumptae carnis mysterium, cum ex eadem materia videndi nascitur terris, de qua et Ecclesia generatur. Speciosa, scilicet pronuntiatur, abstersa per baptismum ab omnibus peccatorum maculis, post multam Aethiopicam tenebrosamque consuetudinem criminum, [Col. 0558D] pelle mundata, et ad genuinam pulchritudinem revocata. Sponsa vero effecta est, corpus et sanguinem suo corpori conjungendo. Per quod sacramentum spopondit, se praeter eum nullum alium amatorem in toto corde diligere, pretiosum ejus annulum fidei magno studio conservando. Formosa namque praedicatur, formam ejus imaginis in qua creata est in anima reformando. Columba vero nominatur: omni rapacitate quoniam aduncis manibus velut vulturinis consueverat perpetrare deposita, nunc consortio Spiritus sancti sociata, simplicitatis et largitatis candore columbarum refulget. Et quae consueverat in malis doctoribus aliis animabus aeternae vitae rapere cibos, nunc in bonis doctoribus de suo suavissimo [Col. 0559A] gutture audientibus reimpartiri, sicut natura est columbarum. Immaculata autem laudatur, deposita veteri antiquaque consuetudine criminum, et stola sacrosancti baptismatis semel in luta, immaculate vivendo, ultra se non maculavit. Et Domini sui Christi imitatrix effecta pro ejus nomine moriendo lima martyrii et mortificationis splendescit. Nullum aliud ferramentum fortius potuit reperire, per quod antiqua scoria animae, ut Apponius ait, limaretur, nisi martyrii limam, per quod in tormentorum fornace possit anima, quantalibet sordium peccatorum mole sit circumdata, in suo sanguine renovari, per quod perfecta sit columba, et in Christo immaculata. Unde et perfecta quippe nuncupatur, omne judicium a Patre videlicet suscipienda in [Col. 0559B] Christo. Haec ergo Ecclesia, in quam omnium credentium in Christo multitudo consistit quae retro ante videlicet sponsi adventum in suo sanguine ignominiose jacebat et commaculata, juxta prophetam, in curis magnis enutrita, et usque ad annos pubertatis provecta, et ejus doctrina quasi monilibus exornata, sed ejus conjunctione usque ad regnum coelorum sublimata. Sed quomodo ignominiose et conculcata jacebat per Prophetam increpatur. »Radix tua et generatio tua de terra Chanaan. Pater tuus Amorrhaeus, et mater tua Cethea in die qua nata es. In die ortus non est praecisus umbilicus tuus, non es lota aqua in salutem, nec sale salita, nec involuta pannis. Non pepercit super te oculus meus ut faceret tibi unum ex his, misertus tui, sed [Col. 0559C] jacebas nuda plenaque ignominia conculcata in sanguine tuo. Ubera tua intumuerunt, et pilus tuus germinavit, et ecce tempus tuum amantium, et jacebas nuda, confusionis plena (Ezech. XVIII).« Et qualiter per adventum suae conjunctionis facere voluit unum ex his misertus sui subjunxit: »Et misi amictum meum, et operui ignominiam tuam. Lavi te aqua et mundavi sanguinem tuum ex te, et unxi te oleo, et vestivi te vestimento multicolorio. Simila et melle nutrivi te. Cinxi te bysso, et calciavi te hyacintho et posui coronam decoris in capite tuo, et circulos in auribus tuis, et juravi tibi et ingressus sum pactum tecum, et facta es mihi. ait Dominus Deus (Ibid.).« Quod quamvis plebs Judaeorum arguatur [Col. 0559D] contumax, alloquitur in ejus persona omnis anima quae per lavacrum regenerationis nascitur, per voluntatem ejus, quae eam prius genuerat per peccatum Amorrhaei, qui amarus interpretatur, id est diaboli, et per consuetudinem nefariam, quae Cethea praesenti loco dicitur, quae mentis excessus interpretatur, fuerit oblita improbari, probatur increpatione quam clemens Dominus noster Jesus Christus, per sanctam apparitionem suam, licet nescienter de praedictis sordibus collectam enutrivit, et pretiosis vestibus vel monilibus exornavit, et sibi consortem regni facere est dignatus per sacrosancti baptismatis undam, ubi gloriosa copula Christi Filii Dei et Ecclesiae celebratur. In quo sacro mysterio ablutionis aqua lavatur sapientiae sale suscepto, individuae [Col. 0560A] coaeternaeque Trinitatis fide prostibuli traditione salitur, variarum virtutum charismate, vestimentis nudata operitur. Sanctus Spiritus pinguedine, charismatis unctione repletur. Ubi simila in Christi corpore, et melle in ejus eloquiis enutritur, ubi circulis divinae intelligentiae aures ornatur, martyrii gemmata in capite corona refulgens, bysso quae est puritatis indicium cingitur, id est amore virginitatis et pudicitiae, ab omni eam dissolutione continens, revocatamque constringit. Calciantur hyacintho, qui color praeparans Hebraice dicitur, ut praeparati sint pedes ad praecepta Evangelii pacis semper concurrere. His videlicet ornamentis decorari cupiebat Ecclesia, sed quia ornari non poterat nisi per ejus apparitionem, idcirco illius visitationem [Col. 0560B] desiderabat. Audierat enim tanquam sponsa per prophetam in persona sponsi, id est Verbi Dei Patris dicentis: »Desponsabo te mihi in sempiternum, desponsabo te mihi in justitia, desponsabo te mihi in judicio, desponsabo te mihi in misericordia, desponsabo te mihi in fide (Ose. II).« Et per Isaiam similiter vox ipsius Ecclesiae ait: »Posuit mihi mitram sicut sponsae et induit me vestimentis salutis, sicut sponsum decoratum corona, et sicut sponsam ornatam monilibus suis circumdedit me (Isa. LXI).« Et Zacharias hujuscemodi gloriam trepidanti Ecclesiae nuntiatam dicendo ait: »Noli timere, filia Sion, ecce Rex tuus venit tibi mitis et mansuetus, sedens super pullum asinae, Salvator et Redemptor ipse est (Zach. IX).« Hi ergo omnes patriarchae et prophetae, [Col. 0560C] futuram, ineffabilem Christi et Ecclesiae copulam cecinere. Apostolus autem jam celebratam exposuit dicens: »Viri, diligite uxores vestras, sicut Christus Ecclesiam dilexit, qui semetipsum tradidit pro ea, ut ipse sibi exhiberet immaculatam Ecclesiam, non habentem maculam aut rugam (Ephes. V).« Et iterum ad Corinthios: »Despondi enim vos uni viro virginem castam exhibere Christo (II Cor. XI).« Et alio loco ita exhortatur fideles: »Vos estis corpus Christi, et caro de carne ejus (I Cor. XII).« Huic videlicet tantis ac talibus testibus confirmandae, adhibenda sunt omnia officia nuptiarum. Ubi praesto sint etiam amici sponsi, sodales etiam sponsae, mores quoque cantantium, qui dulci modulamine sponsi potentiam canant vel sponsae pulchritudinem laudent, qua largitatem [Col. 0560D] sponsi est consecuta, quomodo se excelsus humilitaverit de illa altitudine deitatis limum profundi, ut humilem, dejectamque carnis materiam ad coelorum culmen levatam suae majestati conjungeret. Et notandum quia aliquando Scriptura sacra Dominum vocat, aliquando patrem, aliquando sponsum. Quando enim vult se timeri, Dominum se nominat; quando vult honorari, patrem; quando vult amari, sponsum. Ipse per prophetam dicit: »Si Dominus sum, ubi est timor meus? Si Pater ego sum, ubi est honor meus? (Mal. I)« Et rursum dicit: »Desponsavi te mihi in justitia, et fide, vel certe recordatus sum diei desponsationis tuae in deserto (Ose. II).« Et quid est apud Deum, quando, et quando [Col. 0561A] non est. Sed quia prius timeri se vult ut honoretur, et prius honorari, ut ad ejus amorem perveniatur, et Dominum se propter timorem nominat, et patrem propter honorem, et sponsum propter amorem, ut per timorem veniatur ad honorem, per honorem vero ejus perveniatur ad amorem. Quanto ergo dignius est honor quam timor, tanto plus gaudet Deus pater dici quam Dominus. Et quanto ergo charius est, amor quam honor, tanto plus gaudet Deus, sponsus quam pater. In hoc ergo libro Dominus et Ecclesia, non dominus et ancilla, sed sponsus nominatur et sponsa, ut non soli timori, non soli reverentiae, sed etiam amori deserviatur, et in verbis exterioribus incitetur affectus interior. Cum se Dominum nominat, indicat quod creati sumus. Cum se patrem nominat, indicat [Col. 0561B] quod conjuncti. Plus est autem conjunctos esse Deo, quam creatos et adoptatos. Sic autem generaliter ex voce Ecclesiae adventus Domini in hoc opere praestolatur, ut etiam specialiter unaquaeque anima ingressum Dei ad cor suum, tanquam aditum sponsi in thalamum accipiat. Et sciendum quia in hoc libro quatuor personae loquentes introducuntur, sponsus videlicet et sponsa, adolescentulae vero cum sponsa, et greges sodalium cum sponso. Sponsa enim ipsa perfecta Ecclesia est, sponsus Dominus, sicut crebro dictum est. Adolescentulae vero cum sponsa sunt inchoantes animae, et per novum studium pubescentes. Sodales vero sponsi sunt sive angeli qui saepe hominibus ad ipsos venientes apparuerunt, seu certe perfecti quique viri in Ecclesia, qui veritate [Col. 0561C] hominibus nuntiare noverunt; sed qui singillatim adolescentulae vel sodales sunt, toti simul sponsa sunt, qui toti simul Ecclesia sunt, quamvis et juxta unumquemque fidelem haec ita nomina accipi possunt. Nam qui Dominum jam perfecte amat, sponsa est: qui sponsum praedicat, sodalis est, qui adhuc novellas viam bonorum sequitur, adolescentula est. Imitamur ergo ut simus sponsa. Si haec nondum valemus, simus sodales. Si neque hoc adepti sumus, saltem ad hunc thalamum velut adoloscentulae conveniamus. Sed sciendum antequam ad conjunctionis pacem veniamus, quod sapientissimus Salomon quidquid ab initio mundi usque in finem, in mysteriis egit acturusve erit Dei sermo erga Ecclesiam, in figura et aenigmatibus demonstravit. In quo cantico [Col. 0561D] omnia quae narrantur tecta mysteriis in Verbi incarnatione revelata et completa docentur, ubi allisa erigitur humana progenies, compedita absolvitur, corrupta ad virginitatis integritatem reformatur, expulsa a paradiso, redditur ex captiva libera, ex peregrina civis, ex ancilla domina, ex vilissima regina et sponsa Creatoris sui Verbi Dei Christi benignitate effecta ostenditur, quae digna sit ejus suscipere oscula, et una cum eo effecta spiritum in coelestibus sublimata regnare. Quae sublimitas humiliatione Filii Dei celebrata cognoscitur sicut magister gentium docet de Christo dicendo: »Humiliavit se, ut nos exaltaret (Phil. II).« Non enim injuria deputatur artifici pretiosum annulum lapsum in corporis foveam [Col. 0562A] paulisper deposita stola ad quaerendum descendere, et inventum rursum suae dexterae reddere. Nam quidquid humile, quidquid vilissimum, quidquid despectum indignumque stulta impiaque gentilitas opinatur cujus incredulitatis caligo oculos cordis caecavit, hoc gloriosum, hoc mirabile, hoc, inquam, magnificum apud divinam clementiam et omnes virtutes coelestes esse probatur. Nam quae immensa potentia, quae bonitatis dulcedo, quae miserationis superlativa omnium operum flagrantia paternae virtutis, admirata ab angelis, omniumque sanctorum choris praecelsis vocibus perpetuis laudibus offertur, nisi Dominus ancillam vere pauperculam, ut externus mortalem per assumptionem carnis Dominus Jesus Christus Ecclesiam, id est Dei sermo [Col. 0562B] sibi animam sub conjunctionis titulo copularet? Quia igitur saepius sponsum et sponsam, Dominum et Ecclesiam diximus, et rite, juxta poetam, viam sermone levamus:

Spesque fidesque meum comitantur in ardua gressum,
Blandius ad summam tandem pervenimus arcem.

Ut jam ipsum textum divini oraculi pandamus velut adolescentulae, velut sodales audiamus verba sponsi, audiamus verba sponsae, et in eorum sermonibus fervorem discamus amoris. Itaque sancta Ecclesia diu praestolans adventum Domini, diu sitiens fontem vitae, quomodo optet videre praesentiam sponsi sui, quomodo desideret et dicat.




CAPUT PRIMUM.

»Osculetur me osculo oris sui.« Angelos ad eamdem [Col. 0562C ] Dominus, patriarchas ad illam et prophetas miserat, spiritualia dona deferentes, sed ipsa vero munera non per servos sponsi, sed per ipsum jam sponsum percipere quaerebat. Ponamus ante oculos omne genus humanum ab exordio mundi usque ad finem mundi, totam videlicet Ecclesiam unam esse personam: quae arrhas spirituali dono perceperat, sed tamen sponsi sui praesentiam quaerebat, quae dicit. »Osculetur me osculo oris sui,« Suspirans enim sancta Ecclesia pro adventu Mediatoris Dei et hominum, pro adventu Redemptoris sui ad Patrem verba orationis facit, ut Filium dirigat, et sua illam praesentia illustret, ut eidem Ecclesiae non jam per ora prophetarum, sed suo ore locutionem faciat, ac si apertius dicat: Tangat me dulcedine praesentiae [Col. 0562D] suae, quam saepius a prophetis promissam audivi. Unde et de eodem sponso in Evangelio scriptum est (Matth. V), cum sederet in monte, et sublimium praeceptorum verba faceret: »Aperiens hic Jesus os suum dixit.« Ac si dicatur: Tunc os suum aperuit, qui prius ad exhortationem Ecclesiae aperuit ora prophetarum. Cerne libenter, Caesar Auguste, quomodo ab exordio mundi ab Adam scilicet, imo ab Abel justo, usque ad Joannem Baptistam semper Ecclesia Christum in eis qui altioris intellectus erant quaesivit, et per omnes patriarchas et prophetas ad Patrem omnipotentem lacrymabili voce clamavit, ejus sibi oscula propinari, quem et in Jordanis baptismo vox Patris de nube, et Joannes digito monstravit, dicendo: [Col. 0563A] »Ecce Agnus Dei qui tollit peccatum mundi (Joann. I).« Et Pater ipse de nube: »Hic est Filius meus, inquit, dilectus in quo mihi complacui (Matth. III).« Unum autem de multis amicis sponsi praeparantem sponsam Joannem intellige, cujus praesentia Ecclesia Christi oscula sancta suscepit, ipso testante de Christo. »Qui habet sponsam, sponsus est. Amicus autem sponsi gaudio gaudet ad vocem sponsi (Joan. III).« Miratur videlicet Joannes, cum vidit eum propter aquarum sanctificationem ad baptismum venientem, qui ait: »Ego a te debeo baptizari, et tu venis ad me?« (Matth. III.) Gaudio vero gaudet, audiens vocem ejus dicentis: »Sine modo, sic enim oportet nos implere omnem justitiam (Ibid.).« Ubi completae sunt preces Ecclesiae [Col. 0563B] jam olim promissae ad Deum Patrem Domini nostri Jesu Christi dicentis: »Osculetur me osculo oris sui.« Sed dum ergo sancta Ecclesia incarnandum sponsum adhuc absentem desiderat, subito intuetur praesentem. Habet enim gratia Redemptoris nostri, ut cum de illo quaerentes loquimur, ejus praesentia perfruamur, sic de duobus Cleopha videlicet et alio, sicut in Evangelio scriptum est. Unde subjungit: »Quia meliora sunt ubera tua vino,« »et odor unguentorum tuorum super omnia aromata (Cant. III).« Vinum fuit scientia legis, scientia prophetarum, sed veniens Dominus quia sapientiam suam per carnem voluit praedicari, quasi fecit eam in carnis ubera lactescere. Et quam in divinitate sua capere minime poteramus, incarnatione ejus agnosceremus: [Col. 0563C] unde non immerito ejus ubera laudantur, quia praedicationis ejus condescensio hoc egit in cordibus nostris, quod doctrina legis agere minime valuit. Plus enim nos nutrivit incarnationis praedicatio, quam legis doctrina. »Et odor unguentorum tuorum super omnia aromata.« Unguenta Domini virtutes sunt. Unguentum Domini, Spiritus sanctus fuit, de quo ei per Prophetam dicitur: »Unxit te Deus, Deus tuus, oleo laetitiae prae consortibus tuis (Ps. XLIV).« Hoc oleo tunc unctus est cum incarnatus est. Non enim prius homo exstitit et postmodum spiritum sanctum accepit, sed quia Spiritu sancto mediante incarnatus est, eodem hoc oleo tunc unctus est, cum homo creatus est. Odor ergo unguentorum ejus flagrantia Spiritus sancti est, qui ex illo procedens, in illo permansit. [Col. 0563D] Odor unguentorum ejus flagrantia virtutum quas operatus est. Habuit haec Ecclesia aromata quia habuit multa spiritus dona, quae in domo Dei, id est in congregatione sanctorum odorem bonae opinionis redoleret. Sed odor unguentorum tuorum super omnia aromata, quia flagrantia virtutum sponsi, quae per incarnationem ejus facta est, vicit praedicamenta legis, quae in arrhis ab sponso fuerant praerogata. Illa legis aromata per angelos ministrata sunt, istud unguentum per praesentiam sponsi datum est, Tanto quippe amplius ad intellectum credit Ecclesia, quanto et amplioris visionis gratia meruit illustrari. Hoc autem quod generaliter de cuncta Ecclesia diximus, nunc specialiter [Col. 0564A] de unaquaque anima sentiamus. Ponamus ante oculos esse quamdam animam donorum studiis inhaerentem, intellectum ex aliena praedicatione percipientem, quae per divinam gratiam etiam ipsa illustrari desiderat, ut aliquando etiam per se intelligat, quae nihil se intelligere nisi per verba praedicatorum considerat, et dicat: »Osculetur me osculo oris sui.« Ac si dicat: Ipsa me tangat intus, ut cognoscam intelligentiam, et non jam praedicatorum vocibus, sed internae ejus gratiae tactu perfruar. Quasi osculo oris sui osculabatur Moysen Dominus, cum per fiduciam familiaris gratiae intellectum porrigeret. Unde scriptum est. »Si fuerit propheta in somnio loquor ad eum et non sicut famulo meo Moysi. Ore enim ad os loquor ei (Num. XII).« Os quippe [Col. 0564B] ad os loqui, quasi osculari est, et interna intelligentia mente tangere. Sequitur: »Meliora sunt ubera tua vino.« Ubera Dei sunt sicut prius diximus, humillima praedicatio incarnationis ejus; sapientia autem saeculi, quasi quoddam vinum est. Inebriat enim mentem, quia ab intellectu humilitatis alienam reddit. Quasi quodam vino inebriantur philosophi, dum per saecularem sapientiam vulgi morem transeunt. Quam sapientiam sancta Ecclesia despiciat, humillimam praedicationis Dominicae incarnationem appetat. Plus ei sapiat quod per infirmitatem carnis ejus nutritur, quam quod mundus hic per elationem falsae prudentiae extollitur, et dicat: »Quia meliora sunt ubera tua vino,« id est humillima incarnationis tuae praedicatio elatam [Col. 0564C] mundi sapientiam superat. Unde scriptum est: »Quod infirmum est Dei, fortius est quam homines. Et quod stultum est Dei sapientius est quam homines (I Cor. I).« Sed quia ipsi hujus saeculi sapientes nonnunquam videntur quibusdam virtutibus studere, videmus enim plerosque habere charitatem servare mansuetudinem, honestatem exteriorem in omnibus exercere. Quas tamen virtutes, non ut Deo, sed ut hominibus placeant exhibent. Quae idcirco virtutes non sunt, quia Deo placere non appetunt. Olent tamen in humanis naribus dum humano judicio bonam opinionem reddunt. Sed comparentur haec vero odori Redemptoris nostri, comparentur veris virtutibus et dicatur: »Et odor unguentorum tuorum super omnia aromata,« id est flagrantia virtutum [Col. 0564D] tuarum, omnem speciem virtutum sapientium mundi superat, quia videlicet fictas eorum imagines ex veritate transcendit. Quia secundo loco sentiri hoc quod dictum est de unaquaque anima diximus, adhuc eumdem sensum, si possumus, adjuvante Deo, subtilius exsequamur. Omnis anima quae timet Deum, jam sub jugo ejus est. Sed adhuc longe, quia timet. Nam tantum quisque ad Deum prope fit, quando poenam timoris amittit, et gratiam de illo charitatis percipit. Ponamus ante oculos animam electi cujuslibet, quae continuo desiderio in amorem visionis sponsi accenditur, quia quod in hac vita perfecte percipere non valet, contemplatur ejus celsitudinem et ex ipso amore compungitur. Ipsa enim [Col. 0565A] compunctio quae per alacritatem fit, quia et desiderio accenditur, quasi quoddam osculum est. Toties enim anima osculatur Deum, quoties in ejus amore compungitur. Sunt enim multi qui jam quidem Deum metuunt, jam in bona operatione recipiunt, sed necdum osculantur, quia amore ejus minime compunguntur. Quod bene in convivio Pharisaei signatum est. Qui cum Dominum recepisset, cumque osculanti mulieri pedes ejus in corde suo derogaret, audivit. »Intravi in domum tuam, osculum mihi non dedisti, haec autem ex quo ingressa est, non cessavit osculari pedes meos (Luc. VII).« Omnis qui jam eleemosynas facit, qui jam in bonis operibus studet, quasi Christum in convivium recipit, Christum pascit, quia eum in membris suis sustentare non desinit. [Col. 0565B] Sed si nondum per amorem compungitur, adhuc ejus vestigia non osculatur. Bene autem dictum est, »non cessavit osculari pedes ejus (Ibid.)« Non enim sufficit in amore Dei semel compungi et quiescere, sed et compunctio debet esse et crebrescere. Unde mulier in eo laudatur, quia osculari non destitit id compungi minime cessavit. Unde et per Prophetam dicitur: »Constituite diem solemnem in confrequentationibus usque ad cornu altaris (Psal. CXVII).« Dies solemnis est Domino, compunctio cordis nostri. Sed tunc in confrequentatione dies solemnis constituitur, cum ad lacrymas prae amore Domini assidue movetur. Cur vel si diceremus quandiu ista acturi sumus, quandiu tribulationibus afficimur? illico terminum quousque fieri debeat subjunxit [Col. 0565C] dicens: »Usque ad cornu altaris.« Cornu quippe altaris est exaltatio sacrificii interioris. Ubi cum pervenerimus jam, nequaquam necesse est ut solemnem Domino de nostra lamentatione faciamus. Anima ergo, quae jam per amorem compungi desiderat, quae jam contemplari visione sponsi sui appetit, dicat: »Osculetur me osculo oris sui.« Vel certe osculum oris ejus est ipsa perfectio pacis internae, ad quam cum pervenerimus nihil remanebit amplius quod quaeramus. Unde et apte subjungitur. »Quia meliora sunt ubera tua vino.« Vinum est scientia Dei, quam in ista vita positi accipimus. Ubera autem sponsi tunc amplectimur, cum eum in aeterna patria jam per amplexum praesentiam contemplamur. Dicat ergo: »Meliora sunt ubera tua [Col. 0565D] vino.« Ac si dicat: Magna est quidem scientia, quam de te mihi in hac vita contulisti, magnum est vinum notitiae tuae quo me inebrias, sed ubera tua vino meliora sunt, quia tunc per speciem et per sublimitatem contemplationis transcenditur, quidquid de te modo per fidem scitur »Et odor unguentorum tuorum super omnia aromata.« Hic habet sancta Ecclesia aromata, dum in virtute scientiae, virtute castitatis, virtute misericordiae, virtute humilitatis, virtute charitatis pollet. Si sanctorum vita odorem aromatum ex virtutibus non haberet, Paulus non diceret: »Christi bonus odor sumus Deo in omni loco (I Cor. II).« Sed longe excellentior est illa unctio contemplationis Dei, ad quam quandoque ducendi [Col. 0566A] sumus, longe excellentior est odor unguentorum Dei aromatibus virtutum nostrarum. Et si jam magna sunt quae accepimus, valde tamen potiora sunt, quae de contemplatione Creatoris nostri accepturi sumus. Unde anhelet anima et dicat: »Odor unguentorum tuorum super omnia aromata,« id est bona illa quae per contemplationem tuam praeparas, ista omnia virtutum munera, quae in hac vita tribuisti, transcendunt. Dicamus hinc Ecclesiae, dicamus hinc animae sic amenti, sic aestuanti amorem sponsi sui, unde tamen desiderium perceperit, unde notitiam divinitatis ejus apprehenderit. Sed ecce ipsa exprimit et dicit:

»Unguentum effusum nomen tuum.« Unguentum effusum est divinitas incarnata. Si enim sit unguentum [Col. 0566B] in vasculo odorem exterius minus reddit, si vero effunditur, odor effusi unguenti dilatatur. Nomen ergo Dei unguentum effusum est, quia ab immensitate divinitatis suae ad naturam nostram se exterius effudit et ab eo quod est invisibilis, se visibilem reddidit. Si enim non se effunderet, nequaquam nobis innotesceret. Effundit se unguentum, cum se et dominum servavit, et hominem exhibuit. De qua effusione Paulus dicit: »Qui cum in forma Dei esset, non rapinam arbitratus est esse se aequalem Deo, sed semetipsum exinanivit formam servi accipiens (Phil. II).« Quod Paulus dixit, »exinanivit,« hoc Salomon dixit »effudit.« Quia ergo humano generi Dominus per humilitatem incarnationis innotuit, dicatur ei: Unguentum effusum nomen tuum. Sed [Col. 0566C] quia in Hebraica veritate aliquid aliter habetur, compellimur ad superiora apostropham facere, et nonnulla aliter inserere. Denique cum dixisset: »Osculetur me osculo oris sui,« et subjunxit: »Quia meliora sunt ubera tua vino,« ubi nimium gaudium amoris completum per attrectationem uberum demonstratur, protinus addidit juxta Hebraicum flagrantia unguentis optimis: quae quamvis lampabili sermone superius a summo tractatore exposita sint melliflue, tamen, possumus juxta opiniones quorumdam rursus iterare. Vinum, inquiunt, erat verbum nuntiatorum, delatum per angelos, qui ad prophetas vel in prophetis loquebantur, sicut ait Zacharias propheta (Cap. II). Et dixit ad Angelum »qui loquebatur in me,« quod Ecclesiae cor laetificabat, [Col. 0566D] audiens ejus quem desiderabat adventum. Sed ubi ore manibusque corpus ejus et sanguinem contrectavit, meliora cognovit ubera apostolicae Evangeliorumque doctrinae lacte manantia, ubi omnis divina perfectio quae nunc ministratur, quam vinum Veteris Testamenti et legis quae secundum Apostolum neminem ad perfectum perduxit. Quanquam enim perfecti viri apostolici qui praescripto populo Christiano doctores ubera Christi intelligantur, quos Christus ut parvulos nutrit, tamen non erit inconveniens, duo ubera Christi Baptistam et Evangelistam duos Joannes intelligit proprie, qui Ecclesiae post oscula sacramenti praedicti plenissima verba sunt propinati, cum alter eum solum peccatum [Col. 0567A] mundi tollentem, agnumque demonstrat Ecclesiae, alter in principio Verbum Deum apud Deum Patrem manentem, qui per immaculatam vitam ita in amore ejus quasi ubera pectori adhaeserunt, dum alter adhuc parvulae et lactenti Ecclesiae verum hominem sub nomine immaculati agni ostendit; alter a creandi effectu omnium rerum eum fabricatorem in principio Verbum Deum demonstrat, per quem creata sunt universa. Nullus igitur usque in hoc tempus ad Ecclesiam hujusmodi gustus suavitatis pervenerat, ut in agni mansuetudine terribili rege turmae luporum daemonum effugarentur, cujus praesentia terrorem incutit omnibus terrenis et aetheriis potestatibus qui tegmine Spiritus sancti alios vestit et ipse de nullo habet necesse, qui de terrenis levatam [Col. 0567B] ad Patris consortium ducunt per carnis assumptionem Ecclesiam, cum qua mente et materia unum effectus est, sedens ad dexteram Patris, cum quo erat in principio Deus verbum. Hujus ergo lacte doctrinae vitam aeternam conferentem, praedicta ubera dilectae Ecclesiae manantia Christi Domini nostri, de cujus pectore lacteo vitam aeternam, quam Adam perdiderat, per candorem doctrinae, apostolis infusam, quae si per ubera in credentibus suscepit Ecclesia, et suis posteris, quasi ex lacte butyrum effectum, per interpretationem sermonis quotidie porrigit. Nam primum continet sacramentum per lactis naturam, id est casti liquorem, et cum fuerit arte subactus liquor reddit butyrum: ita et lac apostolicae doctrinae cum invenerit magistrum, declarat [Col. 0567C] intra se continere individuam Trinitatem. Quibus alimentis nisi indesinenter usa fuerit anima, non poterit vivere in aeternum. Quem cibum Ecclesia de supradictis uberibus in baptismatis suscepit sacramento, ubi trina confessione Patris et Filii et Spiritus sancti notitiae odorem cognoscit, cum ei saepe dictum quod doctrinae lac triformem contulerit redemptionis medullam, liquorem scilicet baptismatis candidissimum, suavemque succum corporis Christi, et pinguissimum butyrum, sacri charismatis oleum, per quod Spiritus sanctus infunditur. De qua pinguedine, Ecclesia in alio Propheta deprecatur animae suae medullas repleri, dicendo: »Sicut adipe et pinguedine repleatur anima mea (Psal. LXII)« Cujus odor sauciatas a peccatis animas resuscitat, [Col. 0567D] cujus virtute pinguedinis in praedictis uberibus absconsam flagrantiam, quae post oscula suscepta collaudare sequenti docetur versiculo, dicens: »Flagrantia unguentis optimis.« Erat quidem boni odoris, id est meriti unguentum illud in Veteri Testamento magistro Deo compositum, de quo ungebantur reges, prophetae, et sacerdotes. Sed quantum distat vivens homo a pictura fucis colorum oblita, tantum interest quod Ecclesia suscipit renascendo in Spiritu, cujus figuram Synagoga suscipiebat in corpore, cujus tantae fuerunt res, ut vix in una gente Judaea et paucis tribuerit principatum. Hoc autem Ecclesiae unguentum tantum in se gerit virtutis, flagrantiae simul et medicinae, ut omnes credentes sanissimos [Col. 0568A] reddat, reges et sacerdotes constituat, et ejus odor notitiae a solis ortu usque ad occasum omnem mundum impleverit. Quae intra se quam aliam flagrantiam potest intelligi continere, nisi Christi nomen? De quo sequitur, »Unguentum effusum nomen tuum.« Sicut enim intra multitudinem cadaverum putridorum reclusi homines, morbo periclitantur, ita habitatoribus hujus mundi evenerat per Adam, pluralem deorum numerum inducente diabolo ore serpentis dicendo: »Eritis sicut dii (Gen. II).« Introducto autem unius veri Dei nomine, per incarnationis mysterium recondito in corpore vasculo, quo fracto clavorum et lanceae ictibus odore ejus notitiae omnis fetor diabolicae doctrinae de toto mundo abstersus est. Et illud magnum nomen quod in solo populo Israel erat notum [Col. 0568B] per chrismatis unctionem, nunc quasi effuso vase unguenti in domo tota domus repleatur odore, ita et a tempore passionis Domini nostri Jesu Christi omnis mundus unius veri Dei Christi nomine notitia impletus probatur, ut per omnes nationes gentium quotidie quasi odor unguenti, virtutum recurrit flagrantia, »dum mortui invocato ejus nomine surgunt, caeci vident, claudi ambulant, muti loquuntur,« effugantur daemonia, omnis aegritudo cadit, pellitur languor, in virtute hujus nominis invocati. Ecce quibus odoribus dilectio amorque Christi adolescentulas accendit animas, scilicet de quibus nunc ait: »Ideo adolescentulae dilexerunt te.« His enim praelibatis, ad superiorem suavissimi sensum doctoris regrediamur. Nam sequitur: »Ideo adolescentulae [Col. 0568C] dilexerunt te.« Quid hoc in loco adolescentulas accipimus, nisi electorum animas per baptismum renovatas? Vita quippe peccatoris ad veterem hominem pertinet, vita justi ad novum. Quia ergo unguentum foras se effudit, in amore suo adolescentulas ardere fecit, quia renovatas animas desiderio suo flagrantes exhibuit. Puerilis aetas amori necdum congruit. Puer est qui vitae ardentis studium necdum coepit. Senex est qui coeperat quidem, sed desiit. Quia ergo neque hi flagrant in Domino qui necdum coeperunt, neque hi qui jam fidem coeperunt, sed friguerunt, postposita puerili vel senili vita. Adolescentulae currere dicuntur, id est illae animae quae in ipso fervore amoris sunt. Quod tamen intelligere et aliter possumus. Potest enim adolescentia ad infirmitatem [Col. 0568D] referri. Juveniles quippe aetates sunt ordines angelorum qui nulla debilitate victi sunt, nulla infirmitate superati. Dicatur ergo: »Unguentum effusum nomen tuum, ideo adolescentulae dilexerunt te,« id est per incarnationem tuam notitiam exterius effudisti: idcirco infirmae animae naturam humanam diligere praevalent. Illae quippe virtutes summae, quasi aetates juveniles etiam ibi te diligunt, ubi effusus non es, quia et ibi te vident, ubi in statu divinitatis tuae te contines. Qui ergo ab illis summis ordinibus quasi a juvenilibus aetatibus etiam non effusus videris exterius propter homines effunderis, ut etiam ab adolescentulis, id est ab infirmis mentibus diligaris. Sequitur.

[Col. 0569A] »Trahe me.« Omnis qui trahitur aut non valens, aut non volens, invitus educitur. Sed qui dicit, trahe me, habet aliquid quod valet, habet aliquid quod non valet. Natura humana sequi Dominum vult, sed infirmitatis consuetudine superata, sicut debet sequi non praevalet. Videt ergo aliud in se esse quo tendit, aliud in se esse quod non valet, et recte dicit, trahe me. Quasi volentem nec valentem se viderat Paulus cum diceret: »Mente servio legi Dei, carne autem legi peccati (Rom. VII);« et: »Video aliam legem in membris meis repugnantem legi mentis meae. (Ibid.)« Quia ergo est aliquid quod nos incitat, aliud quod gravat, dicamus: »Trahe me; post te curremus in odore unguentorum tuorum.« In odore unguentorum Dei currimus, cum [Col. 0569B] donis ejus spiritualibus afflati, in amorem visionis ejus inhiamus. Sciendum vero est, quia in eo quod homines Deum sequuntur, aliquando ambulant, aliquando currunt, aliquando fortiter currunt, quasi post Deum. Ambulat qui tepide sequitur. Currit qui ferventer sequitur. Perfecte currit, qui perseveranter sequitur. Immobile enim erat cor ad sequendum Deum, et post eum ambulare nolebat, cum adventus Domini in mundo apparuit, et ab insensibili sua statione humanas mentes movit. Unde scriptum est: »Pedes ejus steterunt, et mota est terra (Psal. CVI).« His autem non motus, sed cursus dicitur, quia non sufficit ut sequamur, nisi etiam desiderando curramus. Quia vero neque currere sufficit, nisi etiam perfecte curratur, Paulus dicit: »Sic currite ut [Col. 0569C] comprehendatis (Rom. IX).« Sed nonnulli dum nimis currunt, in indiscretionem dilabuntur. Plus enim quam necesse est sapiunt, et ejus quem sequebantur judicia postponunt. Unde bene cum diceretur curremus, praemissum est, post te. Post Deum enim currunt, qui ejus judicia considerant, ejus voluntatem suae praeferunt, et pervenire ad eum sub digna operatione cum discretione contendunt. Hinc Propheta voluntatem Dei considerans, et sequens ait: »Adhaesit anima mea post te (Ps. LXXII).« Hic Petro consilium danti dicitur: »Redi post me, Satanas. Non enim sapis quae Dei sunt, sed quae hominum (Matth. XVI).« Quia ergo perfectae animae summa cautela Dei judicia contuentur, et neque per torporem, neque per indiscretum fervorem praevenire praesumunt, bene [Col. 0569D] dicitur: »Post te curremus in odore unguentorum tuorum.« Tunc enim post Deum currimus, quando et amando sequimur, et timendo divina judicia praevenimus. Sequitur: »Introduxit me rex in cubiculum suum, exsultabimus et laetabimur in te.« Ecclesia Dei quasi quaedam domus regis est, et ista domus habet portam, habet ascensum, habet triclinia, habet cubicula. Omnis qui intra Ecclesiam fidem habet, etiam portam domus istius ingressus est, quia sicut porta reliqua domus aperit, ita fides reliquarum virtutum ostium est. Omnis qui intra Ecclesiam spem habet, jam ad ascensum domus venit. Spes enim elevat cor, ut sublimia appetat et ima deserat. Omnis qui in ista domo positus [Col. 0570A] charitatem habet, quasi in tricliniis deambulat. Lata est enim charitas quae usque ad inimicorum dilectionem extenditur. Omnis qui in Ecclesia positus, jam sublimia rimatur secreta, jam occulta judicia considerat, quasi in cubiculum intrabit. De porta domus istius dicebat quidam: »Aperite mihi portas justitiae; ingressus in eas confitebor Domino (Ps. CXVII).« De ascensu spei dicebat: »Ascensus in corde suo disposuit (Ps. LXXXIII).« De tricliniis latis domus istius dicitur: »Latum mandatum tuum nimis (Ps. CXVIII).« In mandato lato, specialiter charitas designatur. De cubiculo regis loquebatur qui dicebat: »Secretum meum mihi (Isa. XXIV).« Et alias: »Audivi arcana verba quae non licet homini loqui (II Cor. XII).« Primus ergo aditus domus [Col. 0570B] istius, porta fidei; secundus provectus, ascensus spei; tertius, latitudo charitatis; quartus jam perfectio charitatis est ad cognitionem secretorum Dei. Quia ergo sancta Ecclesia in membris suis perfectis, in sanctis doctoribus, in eis qui jam pleni et radicati sunt in mysteriis Dei, quasi ad sublimia secreta pervenit, et adhuc in ista vita posita, jam illa penetrat, dicit: »Introduxit me rex in cubiculum suum.« Per prophetas enim, per apostolos, per doctores, qui in ista vita positi, jam sublimia secreta illius vitae penetrabant, Ecclesia in cubiculum regis illius ingressa fuerat. Et caute intuendum est, quia non dicit in cubiculum sponsi, sed in cubiculum regis. Nominando enim regem, reverentiam secretorum vult ostendere, quia quanto patens est [Col. 0570C] cubiculum, tanto major est reverentia exhibenda his ad quae intratur: ne ergo dum cognoscit secreta Dei unusquisque, dum occulta judicia rimatur, dum ad sublimia contemplationis erigitur, extollatur et in superbiam dilabatur, regis dicitur cubiculum intrare. Cui tanto major reverentia exhibenda est, quanto magis anima ad cognoscenda ejus secreta ducitur, ut unusquisque qui proficit, qui jam exaltatus per gratiam, ad sublimia secreta pervenit, seipsum attendat, et ex ipso profectu amplius humilietur. Unde et Ezechiel quoties ad sublimia contemplanda ducitur, Filius hominis vocatur. Ac si ei dicatur: Attende autem quod es, et non extollaris de his ad quae attolleris. Sed paucorum est in Ecclesia ista sublimia et occulta Dei judicia rimari et [Col. 0570D] comprehendere: tamen dum videmus fortes viros posse ad tantam sapientiam pervenire, ut contemplentur secreta Dei in cordibus suis, et nos parvuli habeamus fiduciam, quod quandoque ad veniam, quandoque ad ejus gratiam veniamus. Unde et ex verbis adolescentularum subditur. »Exsultabimus et laetabimur in te.« Dum Ecclesia in his qui perfecti sunt ingreditur cubiculum regis, adolescentulae spem sibi exsultationis promittunt. Quia dum fortes ad sublimia contemplanda perveniunt, infirmi spem de venia peccatorum sumunt, ideo ait: »Introduxit me rex in cubiculum suum, exsultabimus et laetabimur in te.«---»Memores uberum tuorum super vinum. Recti diligunt te.« Habet iste sponsus [Col. 0571A] ubera, qui etiam rex propter reverentiam vocatur habet ubera, sanctos viros corde adhaerentes sibi. Ubera in arcta pectoris fixa sunt, et externo nutrimentum trahunt, ad eos quos foris nutrivit. Sancti ergo viri ubera sponsi sunt, quia ex intimis trahunt, et exterius nutriunt. Ubera illius sunt apostoli et omnes praedicatores Ecclesiae: vinum, sicut et superius diximus, fuit in prophetis, vinum fuit in lege. Sed quia ampliora mandata data sunt per apostolos, quam data fuerant per prophetas, ait: »Memores uberum tuorum super vinum;« Quia qui ista possunt implere quae in Novo Testamento mandata sunt, illi scientiam legis sine dubio transcendunt. Quod tamen intelligere et aliter possumus: »Memores uberum tuorum super vinum;« sunt multi qui vinum [Col. 0571B] quidem sapientiae habent, sed cognitionem humilitatis non habent. Ista scientia inflat, quia charitas non aedificat. Sunt vero multi qui sic habent vinum scientiae, ut sciant considerare dona doctrinae. Dona enim spiritualis gratiae quasi quaedam mamillae sunt in pectore, quae subtiliter occultis meatibus spiritualibus ministrant, et eos nutriunt. Ideo ait: »Memores uberum tuorum super vinum.« Quia hi qui recordari sciunt dona gratiae tuae, ut sibi non tribuant quod sapiunt et de eadem sapientia quam acceperunt non extolluntur super illos, qui de sapientia sua extolluntur et efferuntur. Plus est enim humiliter sapere quam superbe sapere. Neque enim vere sapere est, humiliter non sapere, ait: »Memores ergo uberum tuorum super vinum.« Quia scientes considerare [Col. 0571C] dona spiritualis gratiae, transcendunt eos qui scientiam quidem habent, sed cognitionem in memoria donorum non habent. Aperte ergo dicere est: »Memores ergo uberum tuorum super vinum,« quia fortior humilitas est quam scientia. Vinum est scientia quae inebriat memoriam uberum, quae inebriat quem ad cognitionem donorum revocat. Dicat: »Memores ergo uberum tuorum super vinum,« quia vincit humilitas abundantiam scientiae. Recti diligunt te. Nullus, inquit, te diligit nisi rectus. Et nullus est rectus, nisi qui te diligit. Omnis enim qui bona opera per timorem agit, et si in opere perfectus est, in desiderio rectus non est. Vellet enim non esse quod timeret ut opera bona non faceret. Qui vero bona opera per amorem agit, et in opere et desiderio [Col. 0571D] rectus est. Sed dulcedo amoris timentibus absconditur. Unde scriptum est: »Quam magna multitudo dulcedinis tuae, Domine, quam abscondisti timentibus te, et perfecisti ea sperantibus in te (Ps. XXX).« Dulcedo enim Deum timentibus incognita est, amantibus fit nota. Qui ergo per amorem studuerit rectus esse, perfecta dilectio illius est, ut judicem venientem non timeat, ut quidquid de aeternis suppliciis audierit, non formidet. Unde et Paulus dum adventum judicis exspectaret, dum praemia aeternae vitae quaereret, dixit: »Quae praeparavit Deus non solum mihi, sed omnibus qui diligunt adventum ejus (II Tim. IV).« Praemia enim aeterna diligentibus judicem praeparantur, quia omnis qui se [Col. 0572A] opera mala agere scit, judicem venientem timet. Qui vero de operibus suis praesumit, judicis adventum quaerit. Parantur ergo praemia exspectantibus adventum Dei et diligentibus adventum ejus quia non diligunt adventum judicis, nisi de causa sua praesumentes. Omnis autem certitudo rectitudinis in dilectione est, et ideo recte dicitur: Recti diligunt te. Sequitur:

»Nigra sum, sed formosa filia Hierusalem, sicut tabernacula Cedar, sicut pelles Salomonis. Nolite me considerare quod,« etc. Scimus quia in primordiis Ecclesiae dum praedicata fuerat gratia Redemptoris nostri, alii crediderunt ex Judaea, alii non crediderunt. Sed hi qui crediderunt, ab infidelibus despecti sunt et persecutionem passi, quasi in viam [Col. 0572B] gentium discessisse judicati sunt. Unde Ecclesia in eisdem clamat adversum eos qui conversi non sunt. »Nigra sum, sed formosa filia Hierusalem.« Nigra quidem vero judicio, sed formosa per illustrationem gratiae. Quomodo nigra? »Sicut tabernacula Cedar.« Cedar enim secundus fuit de genere Ismael, et Cedar tabernacula Esau fuerunt. Quomodo ergo nigra? Sicut tabernacula Cedar. Quia in conspectu vestro ad similitudinem gentium judicata sum, id est ad similitudinem peccatorum. Quomodo ergo formosa? »Sicut pelles Salomonis.« Fertur Salomon quando templum aedificavit, omnia vasa templi pellibus cooperuisse. Sed nimirum pelles Salomonis decorae esse potuerunt, quae tabernaculo aptae essent. Quae si in tabernaculo ejus fuerunt non nisi decorae esse potuerunt [Col. 0572C] in obsequium regis. Sed quia Salomon interpretatur pacificus, nos ipsum Salomonem verum intelligimus, quia omnes animae adhaerentes Deo, pelles Salomonis sunt macerantes seipsas et in obsequium regis pacis redigentes. Sum vero judicio vestro sicut tabernacula Cedar, quia quasi in viam gentium discessisse judicor; sed juxta veritatem sicut pelles Salomonis sum, quia in obsequium regis adhaereo. Nolite me considerare quod fusca sim, quia decoloravit me sol. Peccatricem attendebat illam partem quae Christo crediderat, pars illa quae non crediderat. Sed dicat ista:

»Nolite me considerare quod fusca sim, quia decoloravit me sol.« Sol ipse Dominus ipse veniens decoloravit me, praeceptis suis ostendit, quia pulchra [Col. 0572D] non fui in praeceptis legis. Sol quem arctius tangit, ipsum decoloravit: ita et Dominus veniens quem per gratiam suam strictius tetigit decoloravit, quia dum plus appropinquamus ad gratiam, plus nos peccatores cognoscimus esse. Videamus Paulum ex Judaea venientem in sole decoloratum. Quod si volentes in Christo justificari, inventi sumus et ipsi peccatores. Qui se in Christo peccatorem invenit, in sole decoloratus invenitur. Sed ecce pars ista quae ex Judaea credidit, persecutionem ab infidelibus Judaeis passa est, afflicta multis tribulationibus ac pressa. Unde sequitur: »Filii matris meae pugnaverunt contra me.« Quia filii synagogae qui in infidelitate remanserunt, bellum persecutionis contra synagogae [Col. 0573A] fideles gesserunt. Sed dum persecutionem patitur ea pars quae ex Judaea venit ad fidem, discessit ad praedicationem gentium. Unde sequitur: »Posuerunt me custodem vineis. Vineam meam non custodivi.« Quia, dum me persequuntur qui in Judaea sunt, in ecclesiis me custodem fecerunt. »Vineam meam non custodivi,« quia Judaeam deserui. Unde et Paulus dicit: »Vobis missum fuerat verbum Dei, sed quia vos indignos judicastis, ecce convertimur ad gentes (Act. XIII).« Ac si dicat: Nos vineam nostram custodire voluimus, sed quia nos ipsi respuistis ad alienarum nos vinearum custodiam transmittitis. Ista quae de Synagoga diximus ad fidem conversa, dicamus modo de Ecclesia ex gentibus ad fidem vocata. »Nigra sum, sed formosa filia Hierusalem.« [Col. 0573B] Ecclesia ex gentibus veniens considerat fidelium animas quas invenit, quas et filias Hierusalem vocat. Hierusalem quippe visio pacis dicitur. Considerat quid fuit, considerat quid facta est, et confitetur praeteritas culpas ne superba sit. Confitetur praesentem vitam, ne ingrata sit, et dicit: »Nigra sum, sed formosa.« Nigra per meritum, formosa per gratiam. Nigra per vitam praeteritam, formosa per conversationem sequentem. Quomodo nigra? Sicut tabernacula Cedar. Cedar quippe tabernacula gentium fuerunt, tabernacula tenebrarum fuerunt. Et gentibus dictum est: »Fuistis aliquando tenebrae, nunc autem lux in Domino (Eph. V).« Quomodo formosa? Sicut pelles Salomonis. Macerati sumus per poenitentiam, mortificati vero per poenitentiam [Col. 0573C] quasi pellis in obsequium regis adducitur. Omnes per poenitentiam seipsos affligentes membra Christi se faciunt. Membra ergo Christi per poenitentiam afflicta pelles Salomonis sunt, quia mortificata caro fiunt. Sed ecce erant in Judaea fideles, qui dedignabantur venire ad fidem gentilium. Unde et Petrum redarguunt, quod Cornelium susceperat. Unde et hic Ecclesia gentium subjungit: »Nolite me considerare quod fusca sim.« Nolite despicere gentilitatem infidelitatis meae, nolite despicere peccata priora, nolite attendere quod fui. Quare? »quia decoloravit me sol.« Sol enim decolorat, in quo arctius et districtius se imprimit. Deus quando districtum judicium tenet, quando districtionem suam amplius exhibet et decolorat, dum amplius [Col. 0573D] fulget, quia dum districtionem subtilius exercet, districte adjudicat. Quasi enim radios suos suspendit sol, quando clementer opera nostra desiderat. Quasi districte virtutem suam exhibet, quando districte opera nostra pensat. Dicat ergo Ecclesia: Inde sum fusca, inde peccatrix, quia me sol decoloravit, quia Creator meus dum me deseruit, ego moerore lapsa sum. Sed tu, o afflicta sic destituta, quid meruisti?

Quid ex dono assecuta es? Filii matris meae pugnaverunt contra me. Filii matris sunt apostoli. Mater enim hominum Hierusalem superna est. Ipsi pugnaverunt contra Ecclesiam, dum ab infidelitate in fide praedicationis suae, quasi quibusdam lanceis confoderunt. Unde et Paulus quasi quidam pugnator dicit [Col. 0574A] (II Thess. II). »Cogitationum consilia destruentes et omnem altitudinem extollentem se adversus scientiam Dei.« Qui altitudinem destruit utique pugnator est; isti ergo pugnatores, isti filii matris Hierusalem debellaverunt Ecclesiam ab errore suo, ut illam fundarent ad justitiam: »Filii matris meae pugnaverunt contra me.« Et quid fecerunt pugnantes? »Posuerunt me custodem in vineis.« Vineae Ecclesiae sunt virtutes quae fructificant, quia dum depugnant in me vitia, quasi mala mea in me expugnant. Fructificationem et virtutum studia mihi dederunt, in vineis me custodem fecerunt, ut fructificationem afferrem. Post expugnationem specialiter dicat: »Vineam meam non custodivi.« Vinea Ecclesiae antiqua consuetudo erroris est. Quem dum custos ad virtutes ponitur, deserit [Col. 0574B] vineam, illam antiquam consuetudinem erroris sui. Diximus de gentilitate conversa, dicamus modo generaliter de tota simul Ecclesia, et specialiter quid de unaquaque anima sentiendum sit. Solent pravi auditores doctores suos non considerare quod sunt, sed quod fuerunt. Sani vero doctores et confitentur quod fuerunt, et proferunt quod sunt, ut nec peccatores esse abscondant, nec iterum dona velut ingrati denegent. Dicat ergo in istis Ecclesia. »Nigra sum, sed formosa.« Nigra per me, formosa per donum. Nigra de praeterito, formosa ex eo facta sum in futuris. Quomodo nigra? quomodo formosa? Nigra »sicut tabernacula Cedar, formosa sicut pelles Salomonis.« Et non est justum ut aliquis ex praeterita vita pensetur, et non magis attendatur quod fuit, sed quod est. Unde [Col. 0574C] subjungit: »Nolite me considerare quod fusca sim, quia decoloravit me sol.« Aliquando in Scriptura sacra sol ponitur nimius aestus terrenorum desideriorum. Unde ergo fusca? Quia decoloravit me sol. Ita intelligitur: Nolite considerare quod nigra fui antea per infidelitatem, quia sol Christus de quo scriptum est: »Vobis autem timentibus nomen meum orietur sol justitiae (Matth. IV),« decoloravit me per fidem. »Filii matris meae pugnaverunt contra me.« In omni creatura duae creaturae rationales sunt conditae, humana et angelica. Cecidit angelus, persuasit homini. Mater enim omnis creaturae benignitas est et potentia Dei. Nos ergo et angeli ex eo quod rationales conditi simus, quasi quamdam societatem fraternitatis habemus, quia angeli ab eadem potentia conditi sunt qua et [Col. 0574D] nos. Quia tamen cadentes angeli quotidie contra nos bellum gerunt, dicit: »Filii matris meae pugnaverunt contra me.« Ecce dum pugnant isti spiritus rationes, spiritus isti filii matris dum pugnant contra animam faciunt eam terrenis rebus incumbere, actionibus saeculi vacare, res transitorias quaerere. Unde subjungit: »Posuerunt me custodem in vineis: vineam non custodivi.« Vineae enim sunt actiones terrenae. Ac si dicat: In actionibus terrenis custodem me posuerunt. Et quid? vineam meam, id est animam meam, vitam meam, mentem meam custodire neglexi; quia, dum exterius in rerum terrenarum actione involuta sum, ab interna custodia lapsa sum, plerique ex eo se considerant quod juxta ipsos est, [Col. 0575A] non ex eo quod sunt. Juxta ipsos sunt dignitates, juxta ipsos interiora ministeria. Et dum custodiunt quod juxta se habent, seipsos custodire negligunt. Dicat ergo: »Posuerunt me custodem in vineis, vineam meam non custodivi,« id est, dum exteriori custodia in actionibus saecularibus deservio, interioris custodiae sollicitudinem amisi. Sed ecce reducta anima ad gratiam Creatoris sui, jam amat, jam requirit ubi Redemptorem suum inveniat. Unde sequitur:

»Indica mihi quem diligit anima mea, ubi pascas, ubi cubes in meridie.« In meridie sol ferventior est; omnis qui in fide fervet, in amore fervet. Iste sponsus qui subter hinnulus vocatur, in corde ipsorum pascit virtutum viriditate, ait: »Indica mihi quem diligit anima mea, ubi pascas, ubi cubes in meridie.« [Col. 0575B] Quare sic quaerat ubi pascat, ubi cubet, causam reddidit inquisitionis suae. »Ne vagari incipiam post greges sodalium tuorum.« Sodales Dei sunt amici familiares, sicut sunt omnes qui bene vivunt. Sed multi apparent sodales esse, et non sunt. Multi enim doctores dum perversa doctrina suaderet, sodales quidem videbantur, sed inimici exstiterunt. Dum doctor esset Arius, Sabellius, Montanus, quasi sodales videbantur, sed dum districte discussi sunt, inimici apparuerunt. Dicat ergo: »Indica mihi quem diligit anima mea, ubi pascas, ubi cubes in meridie, ne vagari incipiam post greges sodalium tuorum.« Ac si dicat: Indica in quorum cordibus veraciter requiescas, ne vagari incipiam post greges eorum qui sodales tui videntur, id est qui familiares tui creduntur, et non sunt. Omnes [Col. 0575C] sacerdotes, omnes doctores sodales sunt quantum ad speciem; quantum vero ad vitam, multi non sunt sodales, sed adversarii sunt. Multi enim parvuli inter Ecclesiam fideles appetunt bene vivere, et volunt vitam rectitudinis tenere, considerant vitam sacerdotum qui eis praepositi sunt, et dum bene ipsi sacerdotes non vivunt, hi qui sequuntur, in errorem dilabuntur. Unde Ecclesia quasi in eisdem parvulis et fidelibus dicit: »Indica mihi quem diligit anima mea, ubi pascas, ubi cubes in meridie,« id est vitam tibi veraciter servientium mihi indica, ut sciam ubi pascis viriditate virtutum, ut sciam ubi cubes in meridie, id est requiescis in fervore charitatis, ne dum greges sodalium tuorum aspicio, ipsa vagari incipiam, nesciens cujus verbis credere debeam, [Col. 0575D] cujus magisterio uti debeam. Ecce verba sponsi redduntur ad sponsam.

»Si ignoras te, o pulchra inter mulieres, egredere, et abi post vestigia gregum tuorum, et pasce haedos tuos juxta tabernacula pastorum.« Omnis anima nihil debet amplius curare quam ut seipsam sciat. Qui enim seipsum scit, cognovit quia ad imaginem Dei factus est. Si ad imaginem Dei factus est, non debet similitudinem jumentorum sequi, sive in luxuria, sive in appetitu praesenti devolvi. De qua ignorantia alibi dicitur: »Homo cum in honore esset, non intellexit, comparatus est jumentis insipientibus, et similis factus est illis (Psal. XLVIII).« Vestigia gregum sunt actiones populorum. [Col. 0576A] Quae quanto multae sunt, tanto impeditae, tanto perversae. Dicatur ergo Ecclesiae: »Si ignoras te, o pulchra inter mulieres, egredere et abi post vestigia gregum et pasce haedos tuos juxta tabernacula pastorum.« O tu quae foeda eras per ignorantiam, per fidem facta es pulchra inter aliorum animas. Quod evidenter dicitur ad electorum Ecclesiam. Si ignoras te, id est hoc ipsum quod ad imaginem meam facta es ignoras, egredere, foras exi. Si vero non cognoscis, aliquid facta es, egredere et abi post vestigia gregum. Sequere non exempla mea, sed exempla populorum. »Et pasce haedos tuos juxta tabernacula pastorum.« Haedi nostri sunt motus carnales, haedi sunt nostrae tentationes illicitae. »Abi post vestigia gregum,« id est discede post [Col. 0576B] exempla populorum. »Et pasce haedos tuos,« id est nutri motus carnales, non jam sensus spirituales, sed motus carnales. Abires juxta tabernacula pastorum, sive agnos pascere, id est in doctrinis magistrorum, in doctrinis apostolorum, in doctrinis prophetarum. Sive haedos pascis juxta tabernacula pastorum pasce, ut fide voceris Christiana et non operibus, quia intra videris esse per fidem, et non intra per opera. Ecce increpasti, ecce redarguisti. Quid enim non dicis. Quid tu benigne in ea operatus es? Dic plane. Nam sequitur:

»Equitatui meo in curribus Pharaonis assimilavi te, amica mea.« Omnes qui luxuriae, qui superbiae, qui avaritiae, qui invidiae, qui fallaciae deserviunt, adhuc sub curru Pharaonis sunt, id est [Col. 0576C] sub regimine diaboli, qui quasi sub curru Pharaonis sunt. Omnis vero qui in humilitate, in castitate, in doctrina, in charitate fervet jam equus effectus est Creatoris nostri, jam in curru Dei positus est, jam sessorem Deum habet. Unde cuidam cui Dominus praesidebat dicitur: »Durum est tibi contra stimulum calcitrare (Act. IX).« Ac si diceret: Meus equus es, jam calces contra me jactare non potes, jam tibi ego praesideo. De istis equis alibi dicitur: »Misisti in mare equos tuos, turbantes aquas multas (Habac. III).« Habet ergo currum Deus, quia animabus sanctis praesidet, et per animas sanctas circumquaque discurrit. Unde scriptum est: »Currus Dei decem millia (Psal. LXVII),« et reliqua. Habet tamen currus Pharao, qui tamen currus in [Col. 0576D] mari Rubro submersi sunt. Dicit ergo sponsus: »Equitatui meo in curribus Pharaonis assimilavi te.« Dum adhuc operibus daemoniacis deservires, ego te equitatui meo assimilavi: quia attendi quod per praedestinationem in te fecerim, et equis meis te comparavi. Ubi consideranda sunt Dei occulta judicia, quam multi videntur per praedicationem, per sapientiam, per castitatem, per largitatem, per longanimitatem, equi Dei esse, et tamen occulto Dei judicio equis Pharaonis assimilantur. Et multi videntur per avaritiam, per superbiam, per invidiam, per luxuriam equi Pharaonis esse, et tamen occulto Dei judicio equis Dei assimilantur, quia et illos videt de bono ad mala converti, et istos videt [Col. 0577A] de malo ad bonum reduci. Sicut enim per praedestinationem multi qui equi videntur Dei, equi sunt Pharaonis per reprobam vitam quae sequitur eos: ita et per pietatem multi qui equi Pharaonis esse videntur, per sanctam vitam quam in fine suo servaturi sunt, equis Dei assimilantur. Unde blanditur et dicit: »Equitatui meo in curribus Pharaonis assimilavi te, amica mea,« id est tu adhuc in curribus Pharaonis vitiis deserviebas, sub viti s currebas, sed ego attendi quid per praedestinationem de te feci. Equitatui meo assimilavi te, id est, electis meis similem te attendi. Ecce tandem advertis magnifice Caesar, quam in isagoge praefati sumus quod nil historialiter in hoc volumine reperitur, sed omnia allegoriarum allusionibus redolent, et dramatum [Col. 0577B] decursionibus, moraliumque suavitatibus flagrant. Quocirca suadere, imo suggerere, quanquam temere, excellentiae culminis vestri exopto, ut quia magnam solertiae sapientiam nactus, et defensionem tuitionemque sanctae Ecclesiae indeptus, ut non solum armorum suffragio in procinctu bellorum constitutus, cuneis procerum vallatus, et turmis militum constipatus, ab incursionibus exterarum gentium adversariorum protegas, verum sacrae doctrinae et intelligentiae divinarum Scripturarum devotus et sedulus persistas, ut eamdem sanctam Ecclesiam in subjectis ab internorum videlicet malignorum spirituum ancilibus Evangeliorum munitus, gladiis divinarum Scripturarum accinctus, spiculis sententiarum ornatus, defendere possis: qui semper non corpora, [Col. 0577C] sed animas fidelium exstinguere quaerunt. Unde Petrus hortatur, dicens: »Vigilate, quia adversarius vester diabolus tanquam leo rugiens circuit, quaerens quem devoret; cui resistite fortes in fide (I Petr. V).« Et ut hostis insidias antiqui cavere, et aliis praedicare vestra nobilitas docte valeat, hujus voluminis, aliorumque librorum expositionibus studere congruis post dispositionem imperii horis satagas, ut merito dicere gratulabunda queat, quod istic legitur: »Introduxit me rex in cellam vinariam, ordinavit in me charitatem.« Et illud: »Indica mihi, ubi pascas, ubi cubes in meridie, ne vagari incipiam post greges sodalium tuorum,« ut ipse sponsus, Dominus scilicet qui subter hinnulus appellatur, per custodiam tui aliorumque vigilantiam [Col. 0577D] et intelligentiam sacrarum Scripturarum pascere quodammodo viriditate in vobis virtutum, et cubare in fervore charitatis dignetur. Sequitur:

»Pulchrae sunt genae tuae ut turturis.« Post oscula sancta suscepta, post omnem laetitiam retro dinumeratam, post pugnam praedictorum filiorum matris, post agnitionem sui, post curam, qualis vel a quo creata sit, post virtutem equitatui Dominico comparatam, vox Christi loquitur ad Ecclesiam. Et nunc initia pulchritudinis prae caeteris membris a genis ejus nosci docemur. Et hae pro magna turturi comparantur, ut per aenigmata ejus a perturbatione saeculi istius tumultuosa prolongandam ostenderet. Haec ergo pulchritudo genarum quae castitatis rubore, [Col. 0578A] et verecundiae candore decorantur, et in facie sunt corporis: nihil mirum si eorum personae qui faciem Ecclesiae exornant comparentur. Unde in genis Ecclesiae sunt Patres antiqui, qui in ipsa honoris facie primi consistunt atque martyrii decore rubent. Turturi vero Ecclesia propter varietatem diversorum bonorum, sive castitatem comparatur virtutum. Quae avis sola prae caeteris avibus remota a frequentia hominum diligit incolere loca secreta, et ibi constituit nidum, educat pullos ubi hostis ejus aut nunquam, aut vix habet accessum. Sic nimirum sancti Patres, sic anima sancta et fidelis, quae amica appellatur a verbo Dei, quo utique fugiendo malorumque consortia respuendo, quidquid pretiosum in praesenti cernitur vita, eo [Col. 0578B] modo cognoscitur coelestem facere prolem, doctrinae suae sermone genitam et vitae exemplo nutritam transmittit ad coelum. Nam turtur, sicut in praefatione praelibavimus, tantae castitatis ab eis qui naturas avium descripserunt narratur, ut praeter unum conjugem nesciat. De quibus si alter casu defectus erit, alteri jam nunquam alia societur, sed in omni vita proprium conjugem amissum desiderando requirit. Cui per castitatis et verecundiae decorem, Ecclesia in genarum pulchritudine congrue comparatur. Ait enim: »Pulchrae sunt genae tuae sicut turturis.« Ac si a Christo dicatur: Tanta te varietate virtutum decoravi, ut castitatem promissae mihi fidei nulla pravorum doctorum seductione corrumperes. Haec quidem secundum historiae ordinem dicta sunt, sed [Col. 0578C] secundum opinionem aliquorum praecelsior sensus in hac comparatione latere dicitur. Nam quibusdam videtur illius turturis pulchritudinis genas Ecclesiae comparari, de qua in Psalmo dicitur: »Etenim passer invenit sibi domum, et turtur nidum sibi ubi reponat pullos suos (Psal. LXXXIII).« Ubi figuram Spiritus sancti in passere, et immaculatae carnis assumptae in turture nominatam, nemo sapiens ignorabit. Tunc videlicet Ecclesia in genis quae omnibus in propatulo sunt, a bonis et malis ab utroque pulchra laudatur, quando assumpti hominis Christi per castitatis maxima bona quantulumcunque in similitudine traxerit. Tunc pulcherrimum totum Ecclesiae corpus cernitur, ut cum verecundus genarum aspectus per pudicitiae gloriam ab impiis admiratur. Tunc [Col. 0578D] enim magnae virtutis ab hostibus suis castitas probatur, cum eam impugnantes vincere non poterunt. Nam sicut membra quae sunt in capite, si pulchra fuerint, caeterorum membrorum quae vestibus conteguntur foeditatem excusant: ita et illa quae per sacerdotalem honorem membra capitis Ecclesiae esse noscuntur, plebis negligentiae foeditatem sua castitate decorant. Et e contrario nil tam deforme, tam abjectum in Ecclesiae corpore, nisi cum in supradictis membris turpissima vita vel fama cernitur. Et quia sancta Ecclesia in suis praesulibus et doctoribus castitate et varietate virtutum, turturis, id est Christi imaginem imitatur, necessario ab ipso laudatur dicendo: »Quam pulchrae sunt genae tuae sicut [Col. 0579A] turturis.« Sequitur: »Collum tuum sicut monilia. Murenulas aureas faciemus tibi vermiculatas argento.« In collo videntur laudari, qui verbo aedificationis caeteros instruunt ad salutem qui spiritualem cibum sermonis ad membra corporis Christi, quibus credulitas sola suffragatur quocunque interpretando transmittunt, qui per doctrinam auream et per exemplum vitae gemmeum in Ecclesiae collo ostenduntur. Monili namque gemmarum ornatus dignoscitur. Sed ut pulchrior fiat earum aspectus auri materiam necessariam habent, per quae connexae in suo teneantur loco. Hoc et ipsum naturae nostrae ingenium, quod in similitudinem gemmae de lapideo corde exciditur, necessarium habet fulgentissimum sancti Spiritus adjumentum, per quem Novi et Veteris Testamenti [Col. 0579B] verba legis divinae, quae pronuntiaverunt vel ostenderunt Salvatorem mundi venisse, cum catenata quasi una veritatis catenula sermo effectus, gemmeis animarum transactus mentibus per concordiam fidei, per unanimitatis sensum Ecclesiae collum decorat. Et quia sancti doctores, qui per collum designantur, verbum praedicationis, ornati virtutibus aliis administrant, et quae docent verbo operibus exsequuntur. Quae opera monilibus exprimuntur, et Scripturam utriusque Testamenti, quae murenulis aureis designatur, videlicet quia auro spiritualium sensuum fulget interius, et argento coelestis eloquii nitet exterius praedicant, recte in eis Ecclesia laudatur dum dicitur: »Collum tuum sicut monilia. Murenulas« vel catenulas »aureas faciemus tibi, vermiculatas [Col. 0579C] argento,« quia dona superius praedicta sancti doctores habere non possunt nisi ab ipso percipiant, in quo sunt omnes thesauri sapientiae et scientiae absconditi. Sequitur:

»Dum esset rex in accubitu suo nardus mea dedit odorem suum.« Nardus est frutex aromatica, gravi, ut aiunt, et crassa radice, sed brevi ac nigra fragilique quamvis pinguis situ redolente ut cypressum, aspero sapore, folio parvo, densoque; cujus cacumina in aristas se spargunt, ideoque gemina dote pigmentarii nardi spicas ac folia celebrant. Et hoc est quod ait Marcus: »Unguenti nardi spicati pretiosi (Marc. XIV).« Videlicet quia illud unguentum quod attulit Maria Domino, non solum de radice confectum nardi, verum etiam, [Col. 0579D] quo pretiosius esset, spicarum quoque et foliorum ejus adjectione, odoris ac virtutis illius erat accumulata gratia. Ferunt etiam de nardo physiologi quod principale sit unguentum, unde merito unctio capitis et pedum Domini oblata est. Sunt quidem ejus multa genera, sed omnia herbae, praeter Indicum quod pretiosius est. Mystice autem devotio haec Mariae Domino ministrantis fidem ac pietatem designat Ecclesiae sanctae, quae loquitur hic in amoris cantico, dicens: »Cum esset rex in accubitu suo, nardus mea dedit odorem suum.« Quae nimirum verba et semel juxta litteram manibus Mariae complevit, et quotidie in omnibus suis membris spiritualiter implere non desinit. Quae totum diffusa per [Col. 0580A] orbem gloriantur, et dicunt: Deo autem gratias qui semper triumphat nos in omni loco, »quia Christi bonus odor sumus Deo.« Quae cum potentiam divinae virtutis ejus quae illi una cum Patre est, digna reverentia confitetur, laudat et praedicat, caput profecto illius unguento perfundit pretioso. Cum vero assumptae mysteria humanitatis aeque digna reverentia suscipit, in pedes utique Domini unguentum nardi pisticum, id est fidele ac verum perfudit: quia illam ejus naturam qua terram contingere, hoc est inter homines conversari dignatus est, pia praedicatione commendat, ac devotis veneratur obsequiis. Unde accubitus sepultura Christi intelligitur, quanquam tunc discubuisset in domo Simonis leprosi. Nardus vero ipsae mulieres quae [Col. 0580B] primo diluculo ad monumentum cum aromatibus venerunt, ut ungerent Christum, et famam illius resurrectionis credentibus divulgarent. Unde eis dictum est: »Ite, nuntiate fratribus meis, quia praecedit vos in Galilaeam, ibi eum videbitis (Matth. XXVIII).« Seu accubitus Christi beatitudo est secreti coelestis. Ait enim: »Cum esset rex in accubitu suo, nardus mea dedit odorem suum:« quia videlicet Christo rege quiescenti in beatitudine secreti coelestis, nardus dat odorem suum, id est virtutes sanctorum in Ecclesia, magnae nobis gratiam suavitatis administrant. Vel etiam accubitus regis sancta electorum intelligitur Ecclesia. In ea Christus requiem sibi invenit, sicut per Prophetam ipse loquitur: »Haec requies mea in saeculum [Col. 0580C] saeculi (Psal. CXXXI).« Nardus Ecclesiae dicitur propter odorem virtutum. Unde Apostolus ait: »Christi bonus odor sumus Deo in omni loco (II Cor. II).« Quam Ecclesiam cum viderit diabolus innumerabilibus charismatum monilibus ornatam ditari, et omnium dulcium blandimentis praesentis vitae contemptis ad unam illam aeternae quietis dulcedinem festinantem, innumerabiles amaritudinum immissiones, tam per se quam per satellites suos per momenta immittit. Sed quia Deus Redemptor in medio ejus est semper, non commovetur de vestigio veritatis, neque perturbatur propter super se irruentium impetus impiorum, quia et omnia et in omnibus Christus. Nam si amara pro Christi inferantur amore, indulcescunt rore spei futurae et [Col. 0580D] laetitiae sempiternae. Ideo sequitur:

»Fasciculus myrrhae dilectus meus mihi, inter ubera mea commorabitur.« Perseverat sancta Ecclesia, vel anima fidelis in laude sui Creatoris, quem perpendit passum in amaritudine suae passionis. Unde semper habens in memoria recordationis quam propinqua est uberibus pectoris, et qualiter passus est pro ipsa in gloriam suae redemptionis, dicit: »Fasciculus myrrhae dilectus meus mihi, inter ubera mea commorabitur.« Ac si dixisset: Mors dilecti mei quam pro salute mea subiit, semper in mea memoria commorabitur, ad imitationem et gloriam laudationis. Et quia gaudet eum passum, gloriatur [Col. 0581A] etiam eum resurrexisse a mortuis, recte subjunxit:

»Botrus cypri dilectus meus mihi, in vineis Engaddi.« Bene ait: »Botrus cypri dilectus meus mihi,« ac si aperte exclamet: Qui fuit fasciculus myrrhae in amaritudine, et tristitia passionis, ipse est botrus cypri in dulcedine resurrectionis; myrrha tristitiam, vinum laetitiam significat: quia videlicet Christus ex Judaeis secundum carnem genitus, atque ab ipsis in lignum crucis velut botrus suspensus, sed tertia die post torcular mortis, laetitiam resurrectionis suis ostendit discipulis. Et bene »in vineis Engaddi,« propter charismatum dona, quae post resurrectionem largitus est in baptismo participibus. Engaddi namque fons haedi, vel [Col. 0581B] oculus haedi dicitur, videlicet baptismum significans, ubi ex haedis agni efficiuntur. Quod autem oculus haeai interpretatur, ipsum Christum innuit, qui est lux omnium peccatorum venientium ad se. Ecce brevitatis causa ista succincte dicta sunt, ut menti lectoris mei citius inculcentur. Sed quia sancta Ecclesia in membris suis mysterium passionis Christi imitari desiderat, ut ad gloriam resurrectionis cum Christo perveniat et non cum haedis ad sinistram, sed cum ovibus segregari mereatur ad dexteram, dicamus plenius. Denique cum dixisset, »fasciculus myrrhae dilectus meus,« addidit mihi: intellexit pro sua salute fuisse passum, suaque pro gloria resurrexisse a mortuis. Ait namque: »Fasciculus myrrhae dilectus meus mihi, inter ubera mea commorabitur.« [Col. 0581C] Myrrha siquidem amara interpretatur, quae in se salutarem significat disciplinam, quam in Christo suscepit Ecclesia, quae pro ejus nomine in diversis membris diversas tormentorum amaritudines tolerando, fasciculus myrrhae efficitur ei Christus. Arbor ergo myrrhae, de qua multis infirmitatibus corporis profuturus gignitur succus, similis est salici, subtilissimis contortisque virgulis in modum fasciculorum, ramusculos ab eis qui arborum naturas descripserunt, proferre asseritur. Haec igitur praedicta Ecclesia, vel sancta quaelibet anima ubi per aeternae vitae auditum dulcedinem gustus suscipit in sponsi adventu: multimodas et amaras passiones illatas non sentit, hoc est carceres, exsilia, proscriptiones, rerum praesentium nuditatem, famem, [Col. 0581D] sitim, vincula, caedes injustas, improperia, pericula, naufragia, imbres lapidum, praecipitationem profundi, variarumque poenarum aculeos et alia multa. Cum haec susceperit propter mortem sui Redemptoris, cum magna laetitia dicit: »Fasciculus myrrhae dilectus meus mihi.« Cum ergo ad multas infirmitates a diabolo inflictas sanandas, multas a Deo correptiones patienter pertulerit, vel diversas, ut supra dictum est, pro ejus nomine illatas, gaudens sustinuerit passiones, fasciculus myrrhae ejus efficitur Christus, ad omnes vitiorum morbos de ejus pectore expellendos. Tunc jam mundus et cum orationibus paratus, hospitium divinum est, ut ipsum jam tam magna fiducia Christum invitet in [Col. 0582A] cordis sui recessum, tanquam intra ubera sua dicentem in Evangelio: »Ego et Pater veniemus, et mansionem apud eum faciemus (Joan. XIV.)« Seu etiam in ubera sua Ecclesia commorari laetatur, inter illos procul dubio viros qui pro aetate, vel pro possibilitate lacte doctrinae suae spirituali parvulos nutriunt. De quibus ipse Dominus dicit: »Si duobus vel tribus convenerit super terram, quidquid petierint in nomine meo fiet eis.« Et: »Ubi congregati fuerint duo vel tres in nomine meo, ego in medio eorum sum (Matth. XVIII).« Quorum unus ex uberibus suis auditoribus dicebat: »Lac vobis potum dedi non escam (I Cor. III).« Possunt etiam si cui placuerit duo ubera Ecclesia Moyses et Elias intelligi, in quorum medio transfiguratus in monte Jesus, dilectus [Col. 0582B] Ecclesiae in futuram gloriam ipsius Ecclesiae commorasse probatur: quorum alter promissum ostendit, alter jam venisse praedicavit in significationem duorum Testamentorum. Unde dicitur: In medio duorum animalium cognosceris. Quae duo Testamenta ubera sunt Ecclesiae. Quorum in medio Christus commoratur. Et quia legislator Moyses, et eximius prophetarum Elias, sermocinantes fuerunt de excessu passionis illius, propterea sequitur: »Botrus Cypri dilectus meus mihi, in vineis Engaddi.« Prae omnibus terris, ut fertur, insula Cyprus mirae magnitudinis botros uvarum gignere comprobatur. Cujus magnitudinis ille botrus, qui a duobus juvenibus de terra repromissionis in desertum perlatus fuisse legitur, et qui omnimodo figuram assumpti [Col. 0582C] hominis Christi Redemptoris nostri signabat: quae utique pro loco, vel tempore, vel causa, esca et potus Ecclesiae factus est per corporis sui et sanguinis sacramentum. Cyprus vero tristitia vel moeror interpretatur. Engaddi sicut dictum est fons haedi. Est ergo botrus Cypri amicae suae Ecclesiae, dum peccatoribus tristitiam, vel moerorem poenitentiae in mentibus seminat, ut eos ad illam beatitudinem sublimet, de qua ipse in Evangelio dixit: »Beati qui lugent nunc, quia ipsi consolabuntur (Matth. V).« Qui ut ille quem diximus a duobus populis, Judaeo scilicet persecutore, et Romano milite imperante, a phalange in crucis patibulum levatus est. Qui usque hodie per tristitiam moeroremque vitam conferentem aeternam Ecclesiae genuit, ut praedictum est, in [Col. 0582D] eis qui post innumeras congeries criminum in sinum Ecclesiae congregantur. Cibum vero spiritalem et potum botrus praedictus in se credentibus quotidie subministrat, his duntaxat qui congregantur in vineis Engaddi, ubi est fons haedi, qui est sacrosancti baptismatis fons, ubi haedi descendunt qui erant deputandi a sinistris ante tribunal judicis, aeterno igni tradendi, et ascendunt agni immaculati, qui a dextris judicis congregentur aeterno regno donandi. Certum est ergo, ut sicut una gens Judaea per notitiam legis divinae vinea Domini nuncupatur, ita et diversae gentes ad fidem Christi advectae per apostolorum culturam et doctorum doctrinam, multae vineae appellantur. In quarum medio, ut dictum est, [Col. 0583A] sancti baptismatis fons est aquae, ad quem haedi adveniunt, ut agni efficiantur. Quae vineae Engaddi non vinum, sed balsama gignunt. Engaddi vicus est praemagnus in terra Judaea, juxta mare Mortuum. Quae terra figuram tenet terrae viventium, ubi sunt vineae balsami, intra terminos tantum olim viginti jugerum erant. Posteaquam eadem regione Romani potiti sunt, etiam in latissimis collibus propagata est, stirpe similis viti, foliis similis rutae, sed albidioribus semperque manentibus. Arbor autem balsamum, lignum chirobalsamum, id est ramusculus ejus dicitur, fructus sive semen carpobalsamum, succus opobalsamum. Quod ideo cum adjectione significatur, eo quod percussus ferreis ungulis cortex ligni per cavernas eximii odoris guttam distillat. Caverna [Col. 0583B] enim Graeco sermone dicitur. Cujus guttam adulterant admisto Cyprino oleo vel melle. Balsama autem si pura fuerint, tantam vim habent, ut si sol excanduerit, sustineri in manu non possint. De quibus vineis multi reges transplantaverunt arbuscula balsami in aliis locis vel terris, quod et Romanos fecisse legitur, et penitus radicare aut vivere nequiverunt. Unde factum est, sicut supra innuimus, ut in eodem vel loco vel in eisdem finibus magnum studium adhiberetur a regibus in plantandis vineis gignentium balsama. Et quae sit causa, ut in nullo cespite proveniant vineae nisi in sola Engaddi operae pretium est intelligere. Reor, ut quidam ait doctorum, hunc succum harum vinearum, unius fidei confessionem intelligi typum tenere, in qua spes [Col. 0583C] consistit fidelium, in qua singula medicinalis odor bonus Christi, vitam mortuis animabus reddens germinare probatur. De qua confessione quaecunque gens vel anima malis cultoribus, vel haereticis decerpta vel transplantata fuerit arescit. Quod multis animabus evenisse probatur, qua se ab una verissima praedicta confessione fidei evulsae et arefactae gehennae pabulum praebuerunt. Nam sicut corpus sine esca et potu subsistere non potest, ita Ecclesiae voce declaratur sine botro qui est Christus, aeterna vita de coelo descendens, vivere non posse, quia in nulla alia terra repromissionis, in nulla alia vinea nisi in vineis Engaddi ab esurientibus et sitientibus justitia invenitur, id est in nulla congregatione haereticorum, in nulla secta philosophorum, in nulla [Col. 0583D] adulatione schismaticorum, ubi si transplantatus fuerit aliquis, deceptus perversitatis suae fama, deperit arefactus. Haec profecto intelligens Ecclesia ait: »Botrus Cypri, dilectus meus mihi, in vineis Engaddi.« Sequitur:

»Ecce tu pulchra es, amica mea, ecce tu pulchra: oculi tui columbarum.« Post genarum et colli decoram sponsae vicem reddendo oculorum pulchritudo laudatur in doctorum simplicitate suorum, et geminato praeconio absconso. Et totius corporis pulchritudo, et lumina, columbarum oculis comparantur. Et illi comparantur creaturae, quae mansuetudine, fecunditate, acumine visus, velocitate pennarum, omnibus aligeris animantibus praestantior [Col. 0584A] invenitur. Oculi ergo duces totius corporis esse probantur, sine quibus aut non potest incedere corpus, aut vix offendendo incedit. In quibus sancti doctores intelliguntur spirituali visu coelestia contemplantes, qui propter simplicitatem et innocentiam columbae comparantur. Possunt etiam et sacerdotes recto ordine intelligi, quibus sacrosancta mysteria commissa sunt, in quorum fide decoratur Ecclesia, in quorum vita immaculata frequentibus laudibus sublimatur. Pulchra namque est mundissimam Deo scientiam exhibendo, pulchra inimicis et alienis a fide Christi irreprehensibilem conversationem monstrando. Adducitur et tertia pulchritudinis laus in acumine oculorum. Columbarum enim natura, super illa quae diximus, et hoc peculiare [Col. 0584B] habere probatur, ut hostis adventum post se de longe, ante se in aqua speculetur, adventum scilicet accipitris, ne pullos rapere possit considerat. Sic nimirum sancti doctores simplicitate et innocentia praediti, sic sacerdotes Ecclesiae acumine suae contemplationis coelestia contemplantur. Super fluenta Scripturarum meditando resident, et insidias diaboli, qui animas credentium rapere festinat, commonitione sermonum suis auditoribus ut caveant pronuntiare satagunt, ideoque in talibus pulchritudo Ecclesiae ab sponso laudatur. Unde pulchram et pulchram repetit, quia hanc in eis et praedicatione et actione laudabilem vidit. Sequitur:

»Ecce tu pulcher es, dilecte mi, et decorus; lectulus noster floridus.« Vox Ecclesiae ad Christum. [Col. 0584C] Ac si dicat: Tu solus pulcher es, ego ex te pulchra. Et quia intelligit non suis meritis justificatam, et pulchritudinem virtutum ab ipso accepisse, succensa in ejus amore, laudat ejus pulchritudinem. Non potest aliquis cujuspiam quem diligit minime, decorem laudare, nec potest eum cujus moribus non concordat diligere, sicut Apostolus docet dicens: »Nemo, inquit, loquens in Spiritu Dei, dicit anathema Jesu. Et nullus dicit Dominum Jesum, nisi in Spiritu sancto (I Cor. XII).« Ille ergo pulchritudinem speciemque dilecti Filii Dei et videre potest et laudando extollere, qui sanctis operibus spiritum ejus in sua retinuerit mente, ideoque praesenti loco, Ecclesia plena spiritu veritatis, sicut ipse sponsus superius ostendit, dicens: »Ecce tu pulchra es, [Col. 0584D] amica mea,« ille qui in speciem columbae in Jordane de coelo super assumptum hominem descendit, et pulchritudinem corporis ejus sine peccato, et decorem verae animae sine mendacio et dolo agnoscens, reciproca geminataque effert laude dicendo: »Ecce tu pulcher es, dilecte mi, et decorus lectulus noster floridus (Ephes. V).« Quamvis scilicet decora facies, vel pretiosa vestis pretiosum ostendat sponsae sponsum procul positum, tamen usque ad lectuli conjunctionem caeterorum membrorum decorem ignorat. Sed ubi celebrata fuerit legalis conjunctio, et duo effecti fuerint caro una secundum sententiam primi hominis, quod sacramentum magister Paulus in Christo et in Ecclesia perlatum asseruit: ita et [Col. 0585A] praedicta amica usque ad sepulturae diem dilexit quidem desiderando ejus adventum, visum osculatumque laudavit, sed tamen omnis amor, omnisque species decoris ejus a tempore resurrectionis usque ad constitutum terminum, ad effusionem sanguinis pro ejus nomine pervenisse probatur. Lectum namque floridum, id est sparsum floribus, ubi ejus pulchritudinem, decoremque in omnibus membris agnovit, sepulcrum Domini per aenigmata ab Ecclesia intelligitur dictum, ubi quod assumpserat corpus Verbum Patris, recubasse probatur. Floridus autem lectus justa ratione praedicatur, in quo aromata vel aloe quae de multis speciebus herbarum succis vel floribus arte pigmentaria composita, cum Christi corpore intromissa sunt, quibus eo resurgente sepulcrum [Col. 0585B] est aspersum. In cujus doctrina Ecclesia, id est fidelium turba, libertatem invenit, in morte vitam, in sepultura silentium, in duris laboribus requiem, quos daemonum flagris acta exsolvebat quotidie, ubi verus homo per inclusionem corporis, sub impiorum signaculo conversatus cognoscitur, et verus Deus designato sepulcro resurgendo egressus. Ubi sub vocabulo lectuli Filii Dei et Ecclesiae conjunctio celebrata, ubi cum eo Ecclesia delectabilem somnum passionis et gaudium aeternae vigilationis meruit invenire, clamante Apostolo ad ejus membra: »Si mortui estis cum Christo, quae sursum sunt quaerite, ubi Christus est in dextera Dei Patris (Colos. III).« Ad cujus resurrectionem et mentes hominum ad habitandum Spiritui sancto, et [Col. 0585C] tecta congregationum credentium quotidie praeparantur, etiam visibiliter quam innumerabiles domus Dei et Ecclesiae sine cessatione omni tempore ampliantur, et de quibus aut a qualibus materiis fabricentur, aut quam durabilia sint vel decora, docuit dicendo

»Tigna domorum nostrarum cedrina, laquearia cypressina.« Sed sciendum est quia quidam doctorum lectum floridum pacem intelligunt sanctae Ecclesiae in qua, secura a tumultu vitiorum et dominatu malignorum spirituum, in Christo quiescit, et virtutibus sanctis florescit, et spirituali flore multiplicatur. Sed nos, ut coepimus, superiorem sensum exsequamur. Sepulcrum Domini lectulum intelligimus, ubi caro ipsius per soporem mortis velut in lectulo quievit, [Col. 0585D] quod vere floruit per gloriam resurrectionis. Ait enim divinus sermo: »Tigna domorum nostrarum cedrina, laquearia nostra cypressina.« Tigna et laquearia doctores sunt forte et auditores, sive corda electorum propter munimen et decorem, cedrina et cypressina, propter eximias virtutes odorem bonae vitae et incorruptionum dicit, in quibus Christus requiescit velut sub tecto. Et ut manifestius pateat, dicamus sub exemplo: Natura cedrorum semper crescere fertur, nec aliquando sinitur ire in senectam, secundum illud Psalmographi: »Justus ut palma florebit, et sicut cedrus Libani multiplicabitur (Psal. XCI).« Quarum arborum succus, juxta opiniones medicorum, tantae virtutis est, ut diversa corporum [Col. 0586A] membra sanet, vermes ulcerum necet, et a muscarum aculeis peruncta corpora defendat. Cujus arboris ligno cum aqua viva et fasciculo hyssopi, cocco alligato in vase fictili, peccatorum emundatio per aspersionem in Veteri Testamento celebratur. Quod nunc in veritate per sacerdotem, per baptismum et per sanguinem Christi, qui unius fidei multitudines per fascem circumplexas a diaboli infestatione defendens, aeterna et in temporali peccatorum remissione celebrari docetur. Domus videlicet Filii Dei et Ecclesiae, conventicula populi Christiani, ubi praedicta redemptio animarum celebratur, in toto mundo esse noscuntur. Quae domus de doctoribus, imo a doctoribus, eorum scilicet doctrinae ferramentis dolatis fabricari probantur, in quorum mentibus Dominus inhabitare dignatur. Ipsa cedrina ligna imputribilia [Col. 0586B] praedictarum domorum intelliguntur, quae nec stultissimis nequitiarum cogitationum suggestionibus a suo sanctitatis robore depereunt, et semper transacta obliviscentes, ad ea quae anteriora sunt bona opera sine intermissione velut cedri quotidie crescunt, id est multiplicantur sanctorum fructibus in adjutorium sanctarum lucris animarum, quorum succus sermonis vel consolationis ab aculeis daemonum animas defendit, et inflictas jam olim sordidorum facinorum consuetudines vulnerum sanat, et nequissimarum cogitationum vermes interimit. In quibus digne ad delectationem habitantium, domus recte fidelibus cypressina laquearia affixa dependunt. Cypressi namque lignum manu artificis runcinatum decorum praestat [Col. 0586C] aspectum, et odorem jucundissimum reddit ei ad multas passiones corporis, medicinae virtutem in se continere probatur. Quae castitatem, pudicitiam, obedientiam, humilitatem, charitatem et misericordiam, conversantium auditorum formam, venerantium sacerdotum honorem exprimere intelliguntur, qui ad verbum doctorum indesinenter dependent, qui in modum camerae de justis laboribus solando doctorum praesentis temporis, praedicta laquearia conserta tignis domorum exornant et contegunt nuditatem. Doctorum enim gloria plebs est, similiter et plebis est gloria stabilitio firma doctorum: cum illi spiritualia dona plebi, et plebs carnalia munera illis impertit, gloriosae domus Christo parantur flores sapientiae coelestis, et lilia integritati per suam [Col. 0586D] poenitentiam ad magnam jucunditatem honoris ipse Dominus praedictarum domorum impendit. Unde sequitur:



CAPUT II.

»Ego flos campi, et lilium convallium.« Ac si aperte dicatur: Ego decus mundi et gloria humilium. Quanquam et infernus ex superfluo possit intelligi, et ubi Christus ad eripiendos patriarchas descendere dignatus est, sicut quidam intelligunt. Sed nos, his praelibatis ne quorumdam sensum ignorasse causaremur, dicamus uberius beati Ambrosii dicta ponentes. Ante suam, inquit, incarnationem, Salvator in angeli persona partriarchis et prophetis loquendo, solus cui nullus similis inter angelos, thronos, dominationesque [Col. 0587A] omnibus admirandus, singularis flos in toto coelorum campo coruscans probatur. Quam partem odoris notitiae suae prout poterant sustinere patriarchae vel prophetae, et mundus ipse mortales semper admonuit docendo. Omnis scientia, per prophetas, per signorum virtutes interficiendo impios per aquas diluvii, vel Sodomitas per ignem, per quod insipientes intelligerent sapientiam, et stulti superbi aliquando saperent super se commorari excelsiorem judicem, justam exsolventem vindictam. Ubi vero per incarnationis sacramentum huc in convallem lacrymarum, inter spinas et consortia peccatorum descendit, lilium effectum se esse testatur. In qua convalle quid aliud nisi spurcissima religio idololatriae, invidiae, furtorum, homicidiorumque, [Col. 0587B] aruspicinae auguriorum, vel fornicationum, vel magicarum artium grassabantur spinarum silvae? In quarum medio doctrinae flagrantia, et exempli candore Christus ostensus, credentium turbam quotidie liberat. Tria igitur in se delectabilia et nimis oculis grata, lilii natura continere probatur, id est candorem, odorem, quaeque adusta ignibus medicinam. Quae tria admiranda simili ratione in hanc convallem mundi Dominus apportasse cognoscitur, hoc est abolitionem peccati, abstersionem mendacii, refrigerii temperamentum ignium genitalium, de quo nascitur amor conservandae virginitatis. Et quicunque a talibus se temperant in utroque sexu gloriosi assumpti hominis et beatae Mariae virginis accenduntur exemplis. Et sic flos campi et lilium convallium [Col. 0587C] per immaculati corporis assumptionem dicitur. Quod sacramentum ad liberandam plebem suam, quo nos a diversis languoribus diversa ejus membra sanaret, et quae ignitis spiculis fornicationum a daemonibus inflicta fuerant vulnera, ejus sanarentur doctrina, et quae acumine nequitiae amicam in prophetis et doctoribus vulnerabant, in liliorum jucunditate converterentur, de quibus Ecclesia renata refulget, et amarissimis stimulis pungitur, sicut ipse in sequentibus ait:

»Sicut lilium inter spinas, sic amica mea inter filias.« Istae igitur amicae inter quas Ecclesia ut lilium inter spinas consistit, licet non cum distinctione dicatur cujus sint filiae, tamen ex eo quod spinis comparantur, advertere possumus non Dei, sed [Col. 0587D] diaboli per nequissimam doctrinam genitas nuncupari. Inter tot enim venenosas spinas Ecclesia incolit, mundum videlicet gentilium vel haereticorum, qui ipsam impugnant, et ne otio torpescat, contra hostes armari impugnarique permittitur, ut post pugnam ejus fortitudo appareat. De talibus Dominus ait: »Cavete a fermento Pharisaeorum (Matth. XVI),« quod est doctrina haereticorum. Et apostolus (I Cor. VI): »Quae, inquit, societas luci ad tenebras?« Aut qui est sensus templo Dei cum idolis? Aut quae communicatio Christi cum Belial? Et prope similiter Isaias ait: »Exite, inquit, de medio eorum, et qui portatis vasa Domini, mundamini (Isa. LII).« Quod autem dicit: »Sicut lilium inter spinas, sic amica [Col. 0588A] mea inter filias,« non vituperationem justorum, qui sunt Ecclesiae membra, sed laudem demonstrat, ut nos doceret nimium esse laudabile, pie inter impios vivere, et perversorum in nullo spinosa conversatione attrahi, inter quos justus quasi lux in tenebris resplendere probatur. Ac si Ecclesiae dicatur: Tu requiem quaeris, sed laudem lectuli recordare, quod candidior tribulationum aculeis efficieris, et majores fructus praedicationis quam quietis acquires. Et bene ait: »Sicut lilium inter spinas, sic amica mea inter filias,« id est sicut lilium inter spinas proprium odorem atque candorem tenet, sic electorum Ecclesia inter pravos Christianos atque haereticos, si eis non cesserit, virtutibus flagrat. Sequitur:

[Col. 0588B] »Sicut malus inter ligna silvarum, sic dilectus meus inter filios. Sub umbra illius quem desiderabam sedi, et fructus ejus dulcis gutturi meo.« Sicut igitur ante incarnationis mysterium »multifariam, multisque modis,« secundum Apostolum, »Dei Filius locutus est patribus nostris (Hebr. I),« vel ostensus est in prophetis, sic post praedictum mysterium celebravit, multa bona diversis modis praestando humanae naturae, diversis rebus diversisque comparatur personis, pro tempore et loco, vel causa. Nam secundum David prophetam (Psal. LXVII) mons Dei, pro eo quod plenitudo divinitatis habitatura erat in eo. Est et vitulus novellus cornua producens, per duo Testamenta. Et ungulas per octo beatitudines, a quatuor evangelistarum pedibus productas. [Col. 0588C] Et agnus tollens peccatum mundi per mansuetudinis impertionem Spiritus sancti, ita ut alios vestiendo ipse semper abundet. Est et fasciculus dilectus myrrhae, et botrus cypri in vineis Engaddi, ita et pro loco arborem malum vel granatum eum appellat Ecclesia, pro eo quod arbor vitae est cum diverso sapore diversis se personis praebendo. Est procul dubio arbor malus granata, quae inedia famis affectas animas, sole sub ardente nequitiae fatigatas, sub umbra defensionis suae protegit ac defendit, et fructu labiorum doctrinae, esurientes et sitientes per suam dulcedinem reficit. A paradisi expulsione usque ad Virginis partum multis laboribus et intolerabilibus daemonum impugnationibus affecta est humana progenies, quae hic sub Ecclesiae persona [Col. 0588D] amica est appellata, in ejus adventu qui dixit: »Venite ad me, omnes qui laboratis et onerati estis, et ego vos requiescere faciam (Matth. XI),« sub tegmine defensionis ejus, credendo unum Deum, requiescens laeta dicit: »Sub umbra illius quem desiderabam sedi.« Quam dulcedinem regni coelorum quanquam praesens protectio possit intelligi, et beatorum requiem nominat, sive corpus ejus, et sanguinem delibando, vitam aeternam conferentem, exsultans ait: »Et fructus ejus dulcis gutturi meo.« Licet ut dulcedo divinarum Scripturarum intelligatur in praedicatoribus sanctis, qui guttura Domini appellantur, prolata sit. De qua dulcedine ait Propheta: »Gustate, inquit, et videte, quoniam suavis est Dominus.« [Col. 0589A] »Beatus vir, etc. (Psal. XXXIII).« Et illud: »Quam dulcia faucibus meis eloquia tua! Domine, super mel ori meo (Psal. CXVIII).« De hujus arboris fructu, quasi languidus in ultima desperationis infirmitate, mali granati succo in adventu ejus recreata est credentium turba, qui fructus quotidie per eos qui Christi vices agunt, in guttur Ecclesiae infundi monstratur, et sic per singulos gradus profectuum introducitur ad arcanam intelligentiam legis divinae, ut agnoscere possit omnia illa quae in Veteri Testamento sunt gesta. Ait enim: »Sicut malum inter ligna silvarum, sic dilectus meus inter filios.« Ac si dicatur: Sicut malum visu, odore et gustu antecedit omnia ligna silvestria, ita Christus antecedit omnes sanctos qui filii Dei vocantur. De quibus dicitur: [Col. 0589B] »Tunc exsultabunt omnia ligna silvarum ante faciem Domini quoniam venit (Psal. XCV).« Unde filii non malitia vocantur, sicut filiae, quae spinis comparantur. Est quippe magna exsultatio lignis silvarum, dum conspiciunt in medio sui talem arborem surrexisse, cujus fructus totam decoravit silvam, omnes abstulit animarum languores, omnesque indulcoravit fructus amaritudinis. Sub cujus umbra omni aestu tristitiae, omnique pondere peccati abjecto, Ecclesia multo tempore desideratam requiem inventam, et dulcissimo fructu saginata adolescentibus animabus adepta gaudia narrat. »Sub umbra quam desiderabam, inquit, sedi, et fructus ejus dulcis gutturi meo.« Ac si dicat: Eodem protegente quem semper adesse quaesivi quieta ac secura [Col. 0589C] maneo, et gratia sua coelestis dulcedinis me fecit esse participem: et sic per ordinem ad altiora intelligenda mysteria se introduci testatur dicendo:

»Introduxit me rex in cellam vinariam, ordinavit in me charitatem.« Cella vinaria Ecclesia debet intelligi, sicut nonnulli opinantur, in cujus unitate Spiritus sanctus tantummodo dari solet et accipi. Cujus gratia hoc loco vini nomine designatur. Vinum, cum Spiritum sanctum accepissent apostoli, Judaei dixerunt: »Musto pleni sunt isti (Act. II).« In qua cella ordinata est charitas, ut quisque Deum toto corde plusquam seipsum, et proximum tanquam seipsum diligat. Quanquam possit ex superfluo cella vinaria mysterium passionis Christi intelligi, in [Col. 0589D] quo introducta est Ecclesia, quando per fidem ejus sacramentis participare meruit. Sed quia per ordinem adolescentibus animabus intelligenda mysteria introductam se testatur, necessario cellam vinariam, scientiam et dulcedinem divinae legis vult intelligi. Ad quam dulcedinem invitat adolescentulas, et laudando festinare hortatur, quam Christus propinando docuit, cum ait: »Operamini cibum qui non perit, sed qui permanet in aeternum (Joan VI).« In quo opere positos beatificat Propheta dicens: »Beati qui scrutantur testimonia ejus, in toto corde exquirunt eum (Psal. CXVIII).« Sunt enim testimonia in Veteri Testamento legis, quae Christum humani generis Redemptorem probant venturum, advenisse, [Col. 0590A] iterum adventurum in gloriam. Ponamus igitur legem latissimum esse palatium, in quo rex inhabitat Christus, sermo omnipotentis Patris, ubi ad aeternam militiam introducuntur credentium animae, ubi introductam se, in eamdem videlicet intelligentiam legis dicit ad consideranda mirabilia quae per singulos patriarchas vel prophetas usque ad partum Virginis operatus est Deus, quam nunc per figuram cellam vinariam nominavit, ubi introducta, suscepit in se ordinem charitatis. In quo ordine charitatis, quid aliud credendum est primum imbui, nisi ut credat et agnoscat primum debere panem nominari, in quo Filius semper, ut Verbum invocet; secundum Filium in quo semper Pater, tertium Spitum sanctum, qui vera ratione de voce et verbo de [Col. 0590B] Patre et Filio procedere comprobatur? qui per omnia Deus unus diligendus est, secundum illud in initio Decalogi: »Diliges Dominum Deum tuum in toto corde tuo.« Secundus ordo est, »in tota anima tua.« Tertius ordo est, »in tota virtute tua (Exod. XX).« Deinde jam in singulis praeceptis legalibus quomodo, vel quo affectu debeat diligi proximus, vel singulae personae in Ecclesia, charitas ordinat. Alio enim ordine reciproca charitas pensanda est Deo, qui nos secundum apostolum (I Joan. IV) prior dilexit, qui nobis omnem summam charitatis per Christum contulisse probatur. Alio ordine fideli amico, alio ordine charissimo filio, alio ordine impendenda genitoribus, per quos sumus qui non eramus, alio ordine fratri germano, alio ordine conjugi; alio ordine servus [Col. 0590C] domino, alio ordine dominus servo, alio peregrino, alio agnito, alio sacerdoti, alio propinquis et proximis. Nam largiri necessaria egenti infirmo, vel peregrino, non ad ostensionem laudis humanae, sed propter retributionem aeternam ordinatae charitatis indicium est. Consolari indigentes, et oppressos injusto judicio, visitare infirmos vel carceri mancipatos, ordinata charitas demonstratur. In nullo negotio pro veritate hominis personam revereri, misericorditer admonere insipientes, veracissime increpare superbos, charitatis manifestus est ordo. Quisquis autem amplius diligit patrem, aut matrem, uxorem, filios, vel fratres, aut divitias praesentis temporis quam Deum, est quidem in eo charitas, sed non ordinata, quoniam prae omnibus ipsum [Col. 0590D] diligere debemus, et proximum sicut nosmetipsos. Iste est ordo charitatis. Ordinavit ergo Dei Filius in Ecclesia sua charitatem, ut sciat unusquisque Ecclesiae filius unicuique quo ordine charitatis impendat officium, dicendo in Evangelio: »Reddite quae sunt Caesaris Caesari, et quae sunt Dei Deo (Matth. XXII).« Et per Apostolum ait: »Reddite singulis debita, cui honorem, honorem: cui timorem, timorem: cui tributum, tributum: cui vectigal, vectigal (Rom. XII).« Non omnes qui Christiano vocabulo nuncupantur, per hunc ordinem charitatis in praedictam intelligentiam, quam cellam vinariam nominavit, introducuntur, sed qui parvum quantumcunque imitatus fuerit Paulum, qui dicebat (II Cor. XI): Amplius om [Col. 0591A] nibus laboravi, in vigiliis, in jejuniis, et caetera: »et omnia, ait, arbitratus sum ut stercora, ut Christum lucrifacerem (Phil. III).« In capite hujus cantici in cubiculum, sive cellarium regis introducta Ecclesia laudat, ubi ingressa dicit, »Exsultabimus et laetabimur in te,« agnitam videlicet ejus praesentiam corporalem, qui est sapientia Patris, qui velut in conclavi prophetarum praeconiis latebat, in quo sunt omnes exsultationes, et laetitiae, et thesauri. Hic vero ad intelligendam divinam legem, et ad ordinem charitatis discendum se introductam dicit, non se laetari et exsultare, sed languere, eo quod, secundum Salomonem (Eccle. I): »Qui addit scientiam, addit dolorem.« Et quis quantum consectando proximius effici coeperit sapientiae, tantum eam vix conspicit prolongatam. [Col. 0591B] De quo dolore beatus amor nascitur Christi, et de amore gloriosior sanitas, animae languor, qui ei omnes vires subtrahat ad peccandum. Quae licet arcana mysteria multiformis sapientiae Dei adepta sit, quae licet perfectionis teneat arcem, non sibi tamen solius praedictae sententiae aut intelligentiae credit sufficere summam, nisi stipata mali et fulcita diversis fuerit floribus. Unde continuo subjunxit:

»Fulcite me floribus, stipate me malis, quia amore langueo.« Praesentiam corporalem sapientiae Dei Patris, id est Christum, requirit in cella scientiae legis, sed quia illum quem desiderat videre prout est adhuc non permittitur, aliorum exempla ad suam consolationem exposcit, quibus interim suum languorem temperare valeat. Ait namque: [Col. 0591C] »Fulcite me floribus, stipate me malis,« id est consolamini me exemplis seu inchoantium bonum opus, seu perficientium: quia adhuc in peregrinationis taedio, amore supernae visionis languesco. Unde non immerito per flores animae jam bonum opus inchoantes, et coelesti desiderio redolentes, per mala de floribus perfectae jam bonorum mentes, quae ad fructum perveniunt boni operis, de initio sanctae propositionis intelliguntur. Quae ergo amore languet, fulciri quaerit floribus, stipari malis, quia nullum quem desiderat videre adhuc non permittitur, magna est consolatio si de aliorum profectibus laetetur, ut anima requiescat in bono opere proximi, quae adhuc contemplari non valet vultum Dei. Videamus qualis mens Pauli fuerat, qui dicebat: »Mihi vivere [Col. 0591D] Christus est et mori lucrum (Phil. I).« Hinc est quod iterum dicit: »Desiderium habeo dissolvi et cum Christo esse multo magis melius (Ibid.).« Sed ecce qui dissolvi desideras, quo amore langueas videamus. Quia interim differri te conspicis fulciri, quaeso, floribus non requiris? Quaeris plane: nam sequitur: »Permanere autem in carne, necessarium existimo propter vos (Ibid.).« Et proficientibus discipulis dicit: »Quae est enim nostra spes aut gaudium, aut corona gloriae? Nonne vos ante Dominum nostrum Jesum Christum?« (I Thes. II.) Conjuncta ergo anima Dei verbo, introducta intelligentiam legis, discurrendo per singulos apices Scripturae, ut saepe dictum est, et singula vasa cellae vinariae [Col. 0592A] divinorum librorum degustando sapores, quasi inebriata laetitiae vino semper futurae beatitudinis, quamvis sponsum non cernat in praesenti, cur ad eam tarde perveniat dicit se amore languere. Illo procul dubio, de quo Propheta dicit: »Sitivit anima mea ad Deum fontem vivum, quando veniam et apparebo ante faciem Domini?« (Psal. XLI.) Per quem amorem scientiae, amor germinatur vitae aeternae, et de amore vitae aeternae tolerantia persecutionis. In quo amore saporata, quasi in lectulo collocata, promissionis laeva et adjutorii dextera Christi amplexari se deprecabatur dicendo:

»Laeva ejus sub capite meo, et dextera illius amplexabitur me.« Quid namque per sinistram nisi vita praesens, vel temporalia Dei omnipotentis dona [Col. 0592B] designantur? Quid vero per dexteram, nisi perpetua vita figuratur? Sinistra namque Dei, Ecclesia videlicet, prosperitatem vitae praesentis et temporalia dona quasi sub capite posuit, quam intentione summi amoris premit. Dextera vero Dei eam amplectitur quia sub aeterna ejus beatitudine tota devotione continetur. Quoniam hic per spem sponsus mentem roborat, et illic per remunerationem glorificat. Vel in laeva Vetus Testamentum, et in dextera Novum Testamentum intimatur. Nam potest ita intelligi, ut laeva Christi a sinistris sustineat animam, ne ab incentivis vitiorum uncinis implanetur in laeva, sed semper ostentata occultis compunctionibus sublimetur ad regnum. Et ne in superbiam elata faciat lapsum in dextera in qua diabolus corruit, tribulationes [Col. 0592C] et multimoda retinacula permittendo, et fatigata adjuvando dextera sua amplexatur. Valet etiam ex superfluo ita intelligi, ut laeva sub capite fidei sit scutum, quod pugnans sinistra contineat manu, et dexterae amplexatio orationis gladius intelligatur, quo dextera semper armatus, quatenus altero armorum genere adversarius repellatur, et altero prosternatur. Sequitur:

»Adjuro vos, filiae Hierusalem, per capreas cervosque camporum, ne suscitetis neque evigilare faciatis dilectam, quoadusque ipsa velit.« Post multos labores, scilicet Ecclesiae, et discursus, per quos anxia intra sanctam cellam vinariam fatigata redditur in soporem, quae celerius ne pristinis reddatur laboribus suscitata a somno, adjurantur filiae [Col. 0592D] Hierusalem ne suscitent eam; et per hoc adjurantur quod firma diligatur charitate. Per capreas videlicet cervosque camporum, quas non parvi meriti vel laboris animas esse intelligi datur, per quas adjurantur filiae Hierusalem. In plebe enim Christiana secundum meritorum qualitatem diversis animalibus animae comparantur. Habet ergo palatium Dominus noster Jesus Christus, quod intra se cellaria multa, et cellam vinariam, et camporum spatia continere intelligitur. Cujus flores beatus Paulus ingressus, admirando laudat: »O altitudo, inquit, divitiarum sapientiae et scientiae Dei! (Rom. XI.)« In quo palatio inter multas divitias, id est multitudinem sanctorum, intelligitur habere etiam animas diversas [Col. 0593A] sicut in domo magna, juxta Apostolum (II Thes. II), non solum sunt vasa aurea et argentea, sed et fictilia et lignea. Unde non immerito filiae Hierusalem animae sunt electorum supernae patriae visionem pacis contemplantes. Capreas vero vel cervos spirituales Veteris Novique Testamenti panes appellat, quibus multitudo sacrarum Scripturarum pascua est. Seu capreas eas nonnulli animas intelligi volunt, quae acumine dialecticae, intelligentiae sensu per philosophiam et mente discurrere consuerunt, quae nunc intra supradictum palatium rete conclusae arte venatorum, id est apostolorum, caeterorumque doctorum manu captae, mutata religione in melius, campos divinarum Scripturarum, vel per sapientiae quaeque ardua et obscura interpretantes, discurrunt [Col. 0593B] montes, et cultura deorum in Creatoris laudem quotidie vertitur. Quaeque in fide velocitatem sui cursus ostendunt, et acumine sensus more caprearum insidias adversariorum a longe prospiciunt. Caprearum natura est primam corporis partem sublimiorem, humiliorem posteriorem probatam habere. Et hac de causa semper sursum ascendendo montem in cursu velocior invenitur, quo itinere adversarius minor est insequendo. Cervi autem videntur intelligi, qui in ipsa philosophiae suae velocitate doctrinae non multos, sed unum Deum invisibilem, immensum, inaestimabilem, omniumque Creatorem, totum ubique mundum implentem confessi sunt, qui et ipsi a sanctis doctoribus rete praedicationis in sinum Ecclesiae capti sunt. Qui in arduis vitae morantur, [Col. 0593C] more cervorum fontem aquarum petunt, serpentes interimunt, et tanquam munda animalia ruminant. Hi sunt ergo procul dubio cervi camporum et capreae, animae videlicet fidelium philosophorum conversae ab infidelitate superstitionum, per quos sponsus filias Hierusalem conjurat, ut patiantur paulisper requiescere sponsam in requiei somno, quae delectantur Ecclesiam secum concurrere in illis operibus in quibus ipsae ad coelestem sunt gloriam sublimatae, per quae, amissa corporea sarcina, cum illis epulentur in coelis. Quam Dominus Christus ad lucrum vel consolationem aliarum animarum requiescere in corpore jubet quoadusque ipsa velit, donec ipse sponsus prospiciens utilitati ejus et ipse cognoscat vires suas: quia sine ipso nihil potest facere. [Col. 0593D] Sed potest juxta intelligentiam priorem, ubi capreas et cervos Veteris et Novi Testamenti Patres significare diximus, ita intelligi: Contestor pacificas, ac si dicatur fidelium animas, per suas quasque virtutes, quae per munda et ruminantia animalia significatae sunt, ne pia fratrum studia aliqua importunitate impediant, sed sic quisque de proximorum profectu, quasi de suo gaudeat. Aliter admonet Christus ne quisquam doctorum muneribus scilicet vel minis deterreat credituros, sed tantum quae sancta sunt praedicent, et voluntarie ad fidem vel ad religionem credituros vel conversos adducant, et in sua tranquillitate non perturbent, donec divina inspiratione adacti ad altioris vitae studia accingantur. Sed perfecta [Col. 0594A] electorum anima, et, ut ita dicam, sancta Ecclesia in ipso requiei sopore semper eum timendo audit, semper eum amando videt. Unde nunc ait, subauditur, haec est quam audivi adjurantem filias Hierusalem, ne me in ejus amplexu quiescentem suscitarent. Vel vox illius evangelica est praedicatio. Et quid dicat vox ista dilecti Ecclesiae, in ipso Evangelio proprio ore declarat. »Videte, inquit, ne seducamini a pseudoprophetis. Multi enim venient in nomine meo dicentes, quia ego sum Christus, et multos seducent, et dabunt signa, ita ut etiam, si fieri potest, electi in errorem inducantur (Matth. XXIV).« Et: »Videte ne graventur corda vestra crapula aut ebrietate (Luc. XXI).« Et: »Similes estote servis exspectantibus dominum suum, quando [Col. 0594B] revertatur a nuptiis (Luc. XII).« Ne sub specie doctorum decipiatur Ecclesia requiescens in amplexibus sponsi. Et ne otio post labores torpescat, aut deliciis resolvatur, in Evangelio taliter admonetur. Sed in ipsa securitatis requie sollicita semper aurem cordis ad vocem Christi praebere, hoc est in Scripturis divinis, et assiduae orationi operam dare studeat. Monentur ergo per haec qui praesunt populo Christiano ut sine intermissione annuntient plebi quid praecipiat vox ista dilecti Ecclesiae, quomodo scilicet venit de sinu Patris ad humanum consortium ut Verbum fieret caro, quomodo secundum Habacuc prophetam (Cap. III) humiliando daemonum superbiam, confregerit montes violentiae, et liquefecerit colles aeternales, conculcando sub pedibus credentium [Col. 0594C] Satanam, transiliens montes praedictos. Et hoc perpendens Ecclesia ait:

»Ecce venit saliens in montibus, transiliens colles.« Vis audire quales saltus fecit? Tales, inquam, saltus dilectus meus. De coelo venit in uterum, de utero in praesepe, de praesepe venit in crucem, de cruce venit in sepulcrum, de sepulcro rediit in coelum: ipse est qui elevatus est etiam super omnes montes et colles, id est Patres Novi et Veteris Testamenti, qui merito virtutum et vertice fidei caeteris sunt eminentiores. In his Dominus non solum inhabitare, sed transilire dicitur, quia non tantum divinitate, sed humanitate incomparabilis apparuit. Seu per apostolos, ut dicere coepimus superius, omnem superbiam sapientiae mundi extollentem se [Col. 0594D] adversus Creatorem liquefecit, et ad nihilum redacta humiliatur. In quibus non rhetorica argumenta, sed sancti Spiritus virtus fulgebat, et prostrata daemonum turba sub pedibus credentium, ostensus est Ecclesiae saliens in montibus, et transiliens colles venisse in mundum, et inter homines conversatus est. Unde et mox subjungitur:

»Similis est dilectus meus capreae hinnuloque cervorum.« Capreae Christum comparatum non per detrimenta divinitatis qui semper idem est, intelligimus, sed per incarnationis mysterium, videlicet quia apparuit in similitudinem carnis peccati in quo augmenta consecuta est, coelo recepta carnis natura. Nam et capreae ideo nonnulli assimilatum opinantur, [Col. 0595A] quia nostrae salutis illustratio caecitatem cordis auferens in posteriore saeculi parte veniendo in carne se ostendit, quam Moysi petenti in monte Sina monstraverat. De quo mysterio David dicit: »Pennae columbae deargentatae in posteriora dorsi ejus (Psal. LXVII).« Sicut caprearum posterior corporis pars candorem demonstrat; et quia multi non solum ex Judaeis, sed etiam ex philosophis gentium credidere per ejus humilitatem incarnationis, de quibus intelliguntur agrestes illae animae quondam mundiores caeteris supradictis, quae per ipsius doctrinam ad unius veri Israelis consortium aggregatae sunt. Talibus similis juxta opinionem aliquorum voce Ecclesiae pronuntiatur, qui propter innocentum et multitudinem credentium hinnulo cervorum comparatur. [Col. 0595B] Hinnulus cervorum ideo dicitur, quia genitus est ex stirpe patriarcharum, qui cervorum nomine praenotantur, seu hinnulo cervorum propter humilitatis formam, necdum adhuc potentiae cornibus exaltatis, quibus in secundo adventu causaturus est mundum, de quibus dictum est in psalmo: Tunc »exsultabuntur cornua justi (Psal. LXXIV).« Hinnulus enim cervorum sine cornibus est, amorem in se potius visionis suae quam terribilitatem ostendit, sicut Dominus noster Christus in primo adventu fecisse dignoscitur. De cujus primo adventu mox subjungitur. »En ipse stat post parietem nostrum, respiciens per fenestras, prospiciens per cancellos.« Indutus pariete nostrae mortalitatis, latuit substantia divinitatis. Sed prospiciens ad nos [Col. 0595C] per cancellos et fenestras dum miracula fecit, ut ex miraculis appareret qui ex passionibus latuit. Qui enim humanis oculis hoc quod de mortali natura assumpsit ostendit, et in se ipso, qui invisibilis permansit, in aperto se videre quaerentibus quasi post parietem stetit, quia videndum se manifestata majestate non praebuit. Quasi enim post parietem stetit, qui humanitatis naturam quam assumpsit ostendit, et divinitatis naturam humanis oculis occultavit. Quisquis enim per fenestras vel cancellos respicit, nec totus videtur, nec totus non videtur. Redemptor enim noster, quia et divina fecit et humana pertulit, quasi per cancellos et fenestras ad homines venit ut Deus, ut appareret ex miraculis, sicut dictum est, et lateret ex passionibus, et homo cerneretur ex passionibus. [Col. 0595D] Recte dicitur: »En ipse stat post parietem nostrum,« et reliqua. Potest, si cui libuerit, ita intelligi: En ipse qui crucifixus est, qui divinitatis suae dextera languentem, id est lugentem in apostolis consolationis amplexu continebat Ecclesiam, cum qua carne sepultus est, cum ipsa utique stat resurgens post parietem incredulitatis nostrae quem luteis operibus construxeramus peccando. De quibus dicit per Isaiam prophetam: »Nunquid non valet manus mea ad liberandum? Sed peccata vestra murum fecerunt inter vos et Deum (Isa. L).« Post quem stans Dominus Christus exspectat se ab impiis invocari, et vocat ad poenitentiam animam peccatricem, exspectat sibi ab incredulis credi. Post quem parietem [Col. 0596A] stat, usque ad tempus baptismatis vel poenitentiae. Et licet non mereamur eum intueri, tamen per hoc quod idololatriam abdicamus, fenestras in supradicto facimus pariete, quibus nos ab immundis spiritibus defendendo respicit Christus. Et ipsi soli genua cordis deflectendo cancellos facimus, per quos compunctionem ad se convertendo prospiciat. Ubi vero venerimus ad veram conversionem baptismi praedicti vel poenitentiae, retollit eum de medio concessa venia peccatorum, et loquitur nobis dicendo: »Venite ad me, omnes qui laboratis et onerati estis, et ego reficiam vos (Matth. XI).« Et: »Venite, benedicti Patris mei, possidete paratum vobis regnum a constitutione mundi (Matth. XXV).« Sicut et magister gentium, Paulus, docuit factum in ejus adventu. [Col. 0596B] »Qui tulit, inquit, parietem maceriae de medio, et reconciliavit nos Deo Patri per sanguinem ipsius (Ephes. II).« Unde cum inclusa esset Ecclesia quodammodo intra parietum septa propter persecutionis metum, post suam resurrectionem formidantibus et nimio terrore dejectis Apostolis, januis clausis ingressus, magnam fiduciam magnumque gaudium apportavit dicendo: »Pax vobis. Ego sum, nolite timere (Luc. XXIV).« Tunc completum est quod sequitur:

»Dilectus meus loquitur mihi: Surge, propera, amica mea, columba mea, formosa mea, et veni.« Loquitur ei scilicet ad perfectionem vitae vocando, dicendo ei jam non timere mortis auctorem, diabolum, nec ultra residere intra incredulitatis et torporis [Col. 0596C] claustra. »Propera,« inquit, »et veni,« quia ego moriendo vitam perditam reddidi. Modo jam non terrearis a morte, cui ego destruxi imperium. Stabat namque post parietem nostrum, quia nobis umbra sua obstabat sol justitiae, de quo propheta promiserat dicens: »Orietur vobis timentibus Deum sol justitiae, et sanitas in pennis ejus (Mal. IV).« Qui loquitur Ecclesiae in apostolis, quando surgens a mortuis consolatur eos, dicens: »Confidite, quia ego vici mundum (Joan. XVI).« Et: »Data est mihi omnis potestas in coelo et in terra (Matth. XXVIII).« Et: »Nolite timere eos qui occidunt corpus, animam autem non possunt occidere (Matth. XI).« Unde per hanc sententiam ad praedicationis officium provocatur, sicut ipsa dicit: »dilectus meus loquitur [Col. 0596D] mihi,« id est ad praedicandum me hortatur dicens: »Surge, propera, amica mea, et veni,« id est surge de stratu quietudinis, in quo solius tui curam agere quaeris, propera, et veni, ad implendam etiam proximi curam salutis, studium sedulae praedicationis officio impende. Nam et verbis affabilibus tribuit fiduciam dum subjungit:

»Jam enim hiems transiit, imber abiit et recessit. Flores apparuerunt in terra nostra, tempus putationis advenit.« Docet eam scilicet jam non timere omnino iniquorum hominum truculentiam, nec daemonum formidare terrores, quia et Deum Patrem per assumptae carnis oblationem reconciliavit Ecclesiae, et daemonum exercitum subnervavit per crucem, [Col. 0597A] et post brumalem gelidamque asperitatem floridum verni adventus sui tempus ostendit, et quanta vel qualia gaudiorum esset praemia ei per suam praesentiam exhibiturus, futuram jam quasi factam narravit. Unde et ei dicitur: »Exsurge, propera, amica mea, formosa mea, et veni.« Amica enim fit agnoscendo Deum; formosa, Christi humilitatem servando. Columba vero efficitur, nihil de terrenis cupiditatibus absque cibo vilissimo, indumentoque corporis requirendo, sed semper columbarum simplicitatem tenens, Spiritui sancto se sociat. Vel amica dicitur per dilectionem, formosa vel speciosa per decorem virtutum et lavacrum regenerationis, columba per infusionem Spiritus sancti. Sicut igitur superveniente verno praecursore aestatis qui fugat hiemem, [Col. 0597B] quando omnis creatura rediviva laetatur, et universa animalia secundum genus suum corporantur ad fetus, et ingravidata cubilia construunt, et aves nidos componunt, et sese ad invicem suis vocibus discretis advocant et motibus, ubi jam reptilibus epulas praeparat humus ne deesset pennigeris animantibus esca, ubi canora vox volatilium dulcis modulamine resonat et pipat, et ad praedandos flores apis pennis armata procedit: ita Dominus noster Jesus Christus, post horridam hiemem idololatriae et philosophicam doctrinam, vernum tempus per suam passionem, quod est pascha nostrum, transitus de morte ad vitam, faciem mundi martyrum, vel omnium sanctorum operum, et initia fidei credentium flore decoravit. Eo tempore de quietis stratu ad officium [Col. 0597C] praedicationis, imo de convalle lacrymarum ad paradisi Dei montem suae mortis exemplo Ecclesiam vocat. Denique cum dixisset, »Surge, propera, amica mea, formosa mea, et veni,« mox subjunxit, »jam enim hiems transiit,« id est potestas tenebrarum, quae tristem reddebat mundum, sole justitiae Christo veniente, transit de hoc mundo ad tartara. Jam frigus infidelitatiis et imber iniquitatis recesserunt, quae totum orbem usque ad tempus Dominicae incarnationis et resurrectionis tegebant. »Flores apparuerunt in terra nostra,« id est initia fidei et justitiae floruerunt in mundo crescente Ecclesia. »Tempus putationis advenit,« id est amputatis inutilibus vanae religionis, sarmentis futurae fidei praeparantur corda hominum, aestivum namque tempus advenit, [Col. 0597D] quando ex una stirpe corporis boni separantur a malis, ne vicinitate malorum depereant boni, ne perfidia incredulorum periclitentur credentes. Hoc utique tempus nuntiabatur venire putationis, de quo Dominus dicit in Evangelio: »Veni enim separare filium a patre, et nurum a socru sua, et filiam a matre sua (Matth. X),« et reliqua. Vel hiems transiit, quia praesentis vitae tribulatio abscessit. Imber quoque abiit, quia cum ad contemplandum in sua substantia omnipotentem Deum ducimur, jam verborum guttae necessariae non erunt, ut pluvia debeat praedicationis infundi. Nam quod minus hic audire quis potest, ibi amplius videbit: »Quia nunc videmus per speculum in aenigmate, tunc autem facie ad faciem, [Col. 0598A] et videbimus eum sicuti est (I Cor. XIII).« Tunc apparent flores in terra, quia cum de aeternae beatitudinis vita quaedam suavitatis primordia praegustare anima coeperit, quasi jam in floribus odoratur exiens, quod postquam egressa fuerit in fructu uberius habebit, unde et illuc subditur: »Tempus putationis advenit.« In putatione quippe sarmenta sterilia reciduntur, ut ea quae praevalent uberius fructum ferant. Nostrae itaque putationis tempus tunc adveniet, quando infructuosam ac noxiam corruptionis carnem deserimus. Qui fructus nobis erit uberrimus, visio unius Dei. Ut tempus putationis est, vocatio e mundo animae coelestium. Sequitur: »Vox turturis audita est in terra nostra.« Dicamus opiniones diversorum, ne forte ignorasse causari videamur. Vocem [Col. 0598B] turturis propter decorem castitatis beatam Mariam intelligi volunt, cujus vox primum audita est in terra nostra dicendo ad angelum: »Quomodo fiet istud, quia virum non cognosco?« (Luc. I.) Et: »Ecce ancilla Domini, fiat mihi secundum verbum tuum (Ibid.)«. Et: »Ex hoc beatam me dicent omnes generationes (Ibid.)«. Cui angelus respondit: »Spiritus sanctus superveniet in te, et virtus Altissimi obumbrabit tibi.« Et: »Quod nascetur ex te sanctum vocabitur Filius Dei.« Et vere dignam, quam solam beatam omnes generationes dicunt, quam gloriosam inter omnes feminas non solum diversarum gentium nationes, sed etiam coelorum virtutes admirantes collaudant, per vitae ingressum enim, mortem fugatam, mundum reconciliatum gaudemus. Aliqui vero beatum Joannem [Col. 0598C] Baptistam asserunt, cujus vox audita est dicentis: »Ego vox clamantis in deserto, parate viam Domini (Matth. V).« Et: »Facite fructus dignos poenitentiae (Luc. III).« Quandiu enim praevaricationis hiems tempus triste, constrictumque ab omni germine bono, obtexerat faciem mundi, et sua ditione obtinebat diabolus terram, haec dulcissima vox turturis, sive per beatam Mariam, sive per Joannem non est audita in terra. Sed ubi magnus ille sol justitiae, qui nobis indulgentia aestatis ubertatem adducendo exortus est, coepit desiderio conservandae castitatis vox turturis in terra nostra audiri. Justa enim ratione turturi castissimae avi virginitas comparatur, quae in Joanne vel Maria obtinet principatum. [Col. 0598D] Quae semel Verbo Dei vel Spiritui sancto conjuncta, nunquam alium cogitat comparem, nec altera desideriorum sui amoris conjunctio est, nisi illi cui semel conglutinata probatur, tanquam turtur qui deserti dilecti habitacula diligit, et advocans comparem dulci resonat voce, et eo amisso alium non requirit, sed ad alium semper promissionis vocem et mentis emittit, cui promisit servare dilectionis affectum. Quo mortuo, nunquam alio conjungi narratur; sed eum omnibus diebus vitae, cui semel fuerit conjuncta, desiderando requirit. Sed sciendum est, licet ita sit vox turturis quae audita est in terra nostra: illa est Domini Salvatoris, quae dicit in Evangelio: »Poenitentiam agite, appropinquabit enim regnum coelorum (Matth. III).« Vel per turturem rectissime [Col. 0599A] sancta Ecclesia intelligitur, varietate virtutum velut plumis ornata.

»Ficus protulit grossos suos.« Propinquante igitur messe redemptionis humanae et gloriosi Redemptoris adventu, impietatis hieme et algore constricta nihil in se ficulnea, id est Synagoga, nisi amarissimum succum doctrinae quem animarum cibum mentitur, intelligitur habuisse. Sed in Domini adventu postquam turturis vox audita est dicentis, »Poenitentiam agite,« et reliqua, ficus protulit grossos suos, id est praecepta legis ceciderunt et ipsa per apostolos protulit grossos suos, qui de ea generati dulcissimus cibus doctrinae animarum effecti sunt. Sed quia eis credere noluit, aeterna sterilitate aruit, et omni decore nudata nihil in se nisi ignis aeterni [Col. 0599B] alimentum conservata est. A cujus perversae oppressionis umbra liberata plebs, coepit, amotis malis doctoribus Pharisaeis, in Christo credendo florere, et suo exemplo aliarum gentium nationes ad florem credulitatis provocare. De quibus sequenti versiculo dicitur: »Vineae florentes dederunt odorem suum.« Credendo namque in unum Deum omnipotentem floruerunt vineae, id est evangelicus populus. Seu vineae florentes, sanctae conversationes odorem longe lateque dederunt per orbem. Nam sicut hiemis tempore absque frondibus et floribus sine decore sunt vineae, ita fuisse absque decore justitiae et sanctitatis ornamento per orbem nationes quas nunc vineas appellavit, certissime comprobatur. Sequitur:

»Surge, propera, amica mea, speciosa mea, et [Col. 0599C] veni, columba mea, in foraminibus petrae, in caverna maceriae.« Jacebat ergo satis in humili loco et abdito Ecclesia multum a longe vocata, quae nunc in toto mundo regnare probatur, conturbata vel oppressa de daemonum tempestate. Sed ubi passiones Christi sacramenta sunt celebrata per apostolorum doctrinam, in quibus Christus loquitur, advocatur ut surgat et veniat ad deambulantem sponsum in vineis ad congaudendum, et in proventum fructus justitiae praedictarum nationum se exerat. Ac si ei dicatur: O sponsa et amica, cui tanta obtuli bona et pro qua tanta sustinui, surge et veni, accingere ad certamen, unde aeternam quietem accipias »in foraminibus petrae, in caverna maceriae.« Quid sit petra Apostolus exponit: »Petra, inquit, erat Christus (I Cor. [Col. 0599D] X).« Quicunque ergo desiderat ab hostibus aeriae potestatis eripi, et illaesus evadere, in foraminibus hujus petrae, fidem servando semper ingrediatur, id est consideret vulnera clavorum et lanceae quae pro salute sponsae sponsus suscepit, et in caverna maceriae, hoc est custodia virtutum coelestium. Habet enim ista petra multa foramina, id est aditus, per quos intratur ad Patrem regnum credentibus praeparantem, hoc est mansuetudinis, humilitatis, patientiae, contemptus divitiarum, nullarum acceptio personarum, pernoctatio in oratione, misericordiae magisterium, castitas immobilis, forma benignitatis, singulare speculum, individuae Trinitatis agnitio, in qua est nostra redemptio. Haec sunt procul dubio [Col. 0600A] foramina in quibus docetur anima ad gaudia regni coelorum venire. Potest foramen petrae intelligi, protectio ejusdem Domini Jesu Christi, ad quam confugit Ecclesia, velut columba ad foramen petrae. Hinc Isaias ait: »Ingredere in petram, abscondere in fossa humo (Isa. II).« Caverna maceriae Spiritus sancti defensio, vel congregatio fidelium designari potest, quanquam foramina petrae quatuor Evangeliorum assertiones valeant intelligi, quae ejusdem petrae perforatum supradictis ictibus corpus testantur. Caverna vero maceriae apostolorum doctrinae, de quibus ut vineae credentium plebi firmissimam maceriam ob infestationem malignorum spirituum Deum construxisse probatur. Nam sicut ipsi per Christum, ita et nos per apostolos agnoscentes divina [Col. 0600B] mysteria, intra conspectum fidei quam ipsi confessi sunt continemur. Et quia »fides sine operibus otiosa est (Jac. II),« recte subjungitur. »Ostende mihi faciem tuam. Sonet vox tua in auribus meis. Vox enim tua dulcis, et facies tua decora.« Ac si aperte dicatur: Ostende mihi faciem tuam, precor, in publicum actionis procede, noli sub quietis torpore quiescere, et operibus ostende fidem tuam. Et sonet vox tua, id est praedicationis, laudis et confessionis in auribus meis. Illius namque vox dulcis est Deo, qui dulce et suaviter ex dulcedine regni verba Domini proximis enuntiare, et ipsi Domino laudes resonare novit. Et illa fides decora est, quae, operibus ornata, adversa pati non timet. Sequitur:

»Capite nobis vulpes parvulas quae demoliuntur [Col. 0600C] vineas; nam vinea nostra floruit.« Transacta videlicet daemonum tempestate, quam superius hiemem appellavit, invitatur sponsa jam regis corpori juncta per baptismi sacramenta in vineam, id est credentium sibi plebem ex gentibus, et invenit eam producentem flores per bonum naturae, ad confidendum Deo coeli paratam. Sed calliditate insidiisque vulpium maturitatem fructus exspectantium ad demoliendam devorandamque parata, quae sunt perversarum animarum haereseos mordacissima dogmata ait Jesus suis doctoribus: »Capite nobis vulpes parvulas quae demo liuntur vineas,« id est convincite haereticos et schismaticos pravos fide, et dolosos verbo, qui dente pravae doctrinae rudes fidelium mentes lacerare solent. Nam vinea nostra floruit, id est sanctae electorum animae [Col. 0600D] germinant fructum fidei et bonorum operum late longeque. Verum duplici ratione intelligitur quod ait nostra, id est sive suam dixerit et patris, sive Ecclesiam sibi conjunctam participem dicat. Quam cum flores tam Ecclesiam ex Judaeis, quam maxima ex gentibus vidisset proferre, ante praeparat venatores vel custodes qui vulpes capiant quam flores maturos fructus pariant. De quorum numero est unus qui dicebat: Corripientes omnem hominem in captivitatem redigimus omnem scientiam extollentem se adversus scientiam Dei. Nam sive daemones vulpes intelligantur, sive haeretici et perversi doctores, per quos daemones loquuntur blasphemias, utrumque convenire manifestum est, per quos mentes [Col. 0601A] hominum in quibus habitat recta fides Ecclesiae disterminantur. Quorum exterminium vel occultas insidias cavere sollicite debemus, et Deum ex toto corde diligere ut diligi ab eo mereamur: ideoque Ecclesia rectissime subjungit:

»Dilectus meus mihi, et ego illi.« Conjuncta itaque Ecclesia Christo vel anima verbo Dei ut eam abundantiore gaudio cumulet per omnia, et in quibus ipse per laetitiam pascitur, et quid ille delectetur in ea ostendit, et quid illa respondere debeat pro tantis beneficiis docetur. Sponsus videlicet decoram faciem in ea desiderat, sicut superius innuit, quae nulla peccati nigredine sit maculata, non turpium verborum mendaciique absconsa, vel blasphemiarum raucedine voce horrida, sed dulcedinem suis laudibus [Col. 0601B] resonantem reddit vicem, eadem Ecclesia ait: »Dilectus meus mihi, et ego illi.« Christus et ipsa, caput et corpus velut unus homo, et tanquam membra caput, ita diligendo sequitur ipsum, propterea taliter loquitur. Nullus enim dilectus et adjutor Ecclesiae, nisi Christus, et nullus Christi dilectus, nisi Ecclesia: quia nullus alius recte diligit Christum, nisi unica Ecclesia, et nulla alia ab eo diligitur, nisi ipsa. »Qui pascitur inter lilia, donec aspiret dies, et inclinentur umbrae.« Id est, qui pascitur munditia fidei et candore virtutum, donec venturi saeculi dies illius judicii verus adveniat, et oriatur lux et umbrae, id est errores praesentis saeculi, qui nos impediunt, justitiae sole transeant et inclinentur cum suis amatoribus in chaos inferni.

[Col. 0601C] »Revertere: Similis esto, dilecte mi, capreae hinnuloque cervorum super montes Bethel.« Vox est ista supradictae Ecclesiae ad Christum: Obsecro, mi dilecte, ut saepius tuae visitationis adventu revertaris ad me, quia carnem quam de patriarcharum origine sumpsisti, resurgens a mortuis, super omnem coelestium montium ascendisti, ut laborem peregrinationes meae speculatione aeterna releves. Capream hoc in loco sicut superius praelibavimus carnem dicunt Christi, propter similitudinem carnis peccati. Hinnulus cervorum dicitur ipse, quia de stirpe patriarcharum genitus, qui post resurrectionem suam ad coelos remeans, superexaltatus est super montes Bethel, quae domus Dei dicitur, id est supernam patriam angelorum. Unde Psalmista ad eum loquens [Col. 0601D] ait: »Domine, Dominus noster, quam admirabile est nomen tuum in universa terra! Quam elevata est magnificentia tua super coelos!« (Psal. VIII.) Nec moralis siquidem admittendus est sensus. Unusquisque enim credentium Deo, ipse se fecit montem Dei per sanctam conversationem, aut montem diaboli perverse vivendo. Bethel enim domus Dei interpretatur, ut praefati sumus. Quicunque ergo ita exhibuerit vitam suam, ut in eo delectetur Spiritus sanctus inhabitare, mons efficitur Dei qui est Ecclesia Dei. Super haec ergo, si quando offensus peccatis populi prolongaverit, revertitur, similis efficitur cursu vel consuetudine capreae hinnuloque cervorum, quarum natura est, voce ante se in montibus resonante post tergum [Col. 0602A] emissa dum obviam sibi opinantur occurrere, ad locum unde abscesserant, velociori cursu reverti. Et haec causa ut exasperata ab hostibus consuetam nolit derelinquere sedem. Sic et Christus Dominus noster, quamvis provocatus, quamvis exasperatus peccatis hominum, jejuniis et precibus revocatus, ad pietatis consuetam revertitur sedem. Et si aliquando provocari videtur, ut studia inquirendo eum merito augeantur, non debet quis diffidere nec ab inquirendo cessare. Unde sequitur:



CAPUT III.

»In lectulo meo per noctem quaesivi quem diligit anima mea. Quaesivi illum et non inveni.« »Veni, sicut in quibusdam codicibus additur, et vocavi [Col. 0602B] eum, et non respondit mihi.« Haec ergo quamvis praenuntiata sint et consummata in Domini sepultura videantur, dum mulieres ad sepulcrum Domini pervigilant, cum apostoli intolerabiliter lugent, sed amplius ad superiora respiciunt quae subnectuntur; ac si Ecclesia vel unaquaeque sancta anima apertius dicat: Jamdudum multo studio quaesivi illum, sed quia adhuc illecebris carnis meae subdita fui, et tenebris profundae ignorantiae obcaecata, non inveni lumen veritatis, id est Dominum. Aliter in lectulo suo dilectum suum Ecclesia vel anima sancta quaerit, quando ab omni perturbatione saeculi tranquilla in quiete cordis Dominum suum cogitat. Quem quaerens ob hoc minime invenit, ut amore illius accensa ardentius quaerens. Per noctem [Col. 0602C] quaerimus, quia et si jam mens in illo vigilet, tamen adhuc caligat oculus. »Vocavi eum et non respondit mihi.« Quicunque solum hominem credit Christum, non inveniet eum. Et quicunque deitatem non credit in Christo, non inveniet eum. Et quicunque deitatem non credit in Christo, vocat quidem in noctibus perversorum sensuum suorum Dominum Dei Filium, sed non respondet ei sicut non respondit regi Sauli a quo recesserat Deus. Sine causa igitur laborem impendit quaerendo, qui aequalem hominibus absque peccato et coaeternam Patri, non fuerit utraque natura confessus Deum, qui redemit, et hominem per quem redemit perditos Deus, de quo Psalmista dicit: »Frater non redemit, redimet homo (Psal. XLVIII).«

[Col. 0602D] »Surgam, et circuibo civitatem, per vicos et plateas quaeram quem diligit anima mea. Quaesivi illum, et non inveni.« Proposui in animo meo de lectulo carnalium voluptatum surgere, et terras ac maria circuire, et philosophorum adire mysteria, sed nec sic inveni illum. Potest et aliter intelligi. Civitas hoc in loco sancta electorum Ecclesia intelligitur, seu divina Scriptura. Vicos vero atque plateas, libros legis et prophatarum vocat, in quibus Ecclesia seu anima electa dilectum suum, id est Christum dum ardenter quaerit invenit, quem in libris philosophorum non reperit.

»Invenerunt me vigiles qui custodiunt civitatem. Num quem diligit anima mea vidistis?« (Psal. CXXVI.) Vigiles qui custodiunt civitatem, id est Ecclesiam, [Col. 0603A] apostoli vel caeteri doctores sunt qui sollicitam gentilitatem cum veritatis indagine invenerunt. De quibus dicitur: »Nisi Dominus custodierit civitatem, in vanum vigilant qui custodiunt eam (Psal. CXXVI).«

»Paululum cum pertransissem, inveni quem diligit anima mea.« Id est dum me illorum magisterio tradidi mox lumen veritatis quod quaesivi, inveni. Aliter: Quaerentes autem nos vigiles inveniunt qui custodiunt civitatem quia sancti Patres, qui Ecclesiae statum custodiunt, bonis nostris studiis occurrunt, ut suo vel verbo vel scripto doceant. Quos cum paululum pertransimus, invenimus quem diligimus, quia Redemptor noster, et si humilitate homo inter homines, divinitate tamen super homines [Col. 0603B] fuit. Quia nisi qui fidei passibus et pura mente omnes sanctos transierit, et Christum excellentiorem omnibus sanctis crediderit, invenire nequaquam poterit. »Tenui manum ejus nec dimittam, donec introducam illum in domum patris mei, et in cubiculum genitricis meae.« Teneo illum firma fide, donec in fine saeculi per officium praedicationis introducam illum in domum et in cubiculum Synagogae, quae me genuit in Domino, »et fiet unum ovile et unus pastor (Joan. X).« Sequitur :

»Adjuro vos, filiae Hierusalem, per capreas cervosque camporum, ne suscitetis, neque evigilare faciatis dilectam, donec ipsa velit.« Ubicunque igitur in hoc cantico similia verba reperiuntur credentium diversis temporibus, diversorum [Col. 0603C] populorum personae introducuntur. Hic namque plebis illius persona videtur induci, quae post Christi ascensionem fatigata desiderio, quaerendo quem diligebat anima ejus, Ecclesia videlicet ex gentibus, quae, paululum munita sibi tranquillitatis pace, in securitatis somno requiescere cupiebat, et ideo repetit hunc versum sponsus, ne minorem eum Ecclesiae ex gentibus congregatae, quam Judaeis habere sollicitudinem putares, sed ut sit de una utriusque una sponsa, et illa dilectissima, quem versiculum jam superius exposuimus. Filiae Hierusalem animae sunt electorum, quae supernae illius Hierusalem visionem scilicet pacis speculantur. Capreae vel cervi Patres Novi ac Veteris Testamenti intelliguntur, quorum in altitudine contemplationis pascua sunt.

[Col. 0603D] »Quae est ista quae ascendit per desertum?« Hanc opinor gentem per desertum ascendentem, quam doctor gentium Paulus ab Hierusalem usque ad Illyricum congregatam, et unguentis doctrinae delibutam, mysteriorumque sacramentorum aromatibus aspersam, usque ad pacifici regis lectulum perducit, de quo in sequentibus legitur. Unde miratur Synagoga quomodo gentium populus nullo circumcisionis mysterio emundatus, nulla prophetarum admonitione eruditus, subito ab infimis voluptatibus per desertum gentilitatis et idololatriae ad alta virtutum culmina et sponsi amplexus ascendisset. Vere desertus locus erat, ubi nomen Christi non fuerat nominatum. »Sicut virgula fumi, ex aromatibus [Col. 0604A] myrrhae et thuris, et universi pulveris pigmentarii.« Id est igni amoris succensa, vel cum omni nisu virtutum ad coelestia tendens. Per myrrham mortificatio carnalium voluptatum, per thus paritas orationum, et in diversis pulveribus pigmentarii omnium virtutum odor. Moraliter vero sancta electorum Ecclesia cum ab hoc mundo in sanctis precibus ardenti amore se erigit, per desertum quod deseruit ascendit. Fumus de incenso nascitur. Et per Psalmistam dicitur: »Dirigatur oratio mea sicut incensum in conspectu tuo, Domine (Ps. CXL).« Fumus excutere lacrymas solet. Itaque fumus ex aromatibus est compunctio orationis concepta ex virtutibus amoris. Quae tamen oratio fumi virgula dicitur, quia dum sola coelestia postulat, sic recta [Col. 0604B] progreditur ut ad terrena atque temporalia appetenda minime reflectatur. Et notandum quod non virga, sed virgula nuncupatur, quia interdum in compunctionis ardore, tantae subtilitatis est vis amoris, ut hanc nec ipse animus comprehendere qui illuminatus meruit habere. Bene hoc dicitur myrrhae et thuris. Thus enim ex lege Domini in sacrificio incenditur. Per myrrham vero corpora mortua condiuntur, ne a vermibus corrumpantur. Myrrhae ergo et thuris sacrificium offerunt, qui et carnem afficiunt, ne eis corruptionis vitia dominentur, et redolentem in conspectu Domini amoris sui hostiam incendunt, seque ipsos Deo in sanctis virtutibus exhibent. Unde et illic subditur: »Et universi pulveris pigmentarii.« Pulvis pigmentarii [Col. 0604C] virtus bonae operationis. Et notandum quod virtutes bene operantium non pigmenta, sed pulveres dicuntur. Cum enim quaelibet bona agimus, pigmenta offerimus. Cum vero bona ipsa etiam quae agimus retractamus, et ne quid in his sinistrum sit judicio retractionis attendimus, quasi ex pigmentis pulverem facimus, ut orationem nostram Domino per discretionem et amorem subtilius incendamus.

»En lectulum Salomonis sexaginta ambiunt ex fortissimis Israel.« Salomon qui interpretatur pacificus, Dominum Jesum Christum designat. Lectulus Salomonis quieta est mens sanctorum, in quibus ipse velut in lectulo requiescit. Sexaginta fortes praedicatores sunt sancti, et fortissimi bellatores, qui mundo corde digni sunt Deum videre. [Col. 0604D] Senarius enim numerus propter sex dies quibus Deus mundum fecit et sex mundi aetates perfectus est. Denarius vero numerus ad decalogium legis pertinet. Qui per senarium multiplicatus fuerit, sexaginta complent. Sexies deni, sexaginta sunt.

»Omnes tenentes gladios, et ad bella doctissimi, uniuscujusque ensis super femur suum propter timores nocturnos.« Tenent enim gladium spiritus, quod est verbum Dei, qui quod ore docent operibus complent. Ensis autem est custodia vigilans, cordis concupiscentias premens, ne verbum praedicationis immunditia vitae maculet. Nocturnae vero timores sunt insidiae diaboli et tentationes occultae. Neque enim credendum est Salomonem tantae [Col. 0605A] magnitudinis regem, qui sic immensis divitiis affluebat, ut pondus auri ejus aestimari non posset, et argentum in diebus illius pretium non haberet, quod de lignis Libani ferculum sibi fecerit, ut sequitur:

»Ferculum sibi fecit rex Salomon de lignis Libani.« Ferculum Salomonis est sancta Ecclesia, quae credentes ad aeternae beatitudinis epulas levat, quae de fortibus animo quasi lignis imputribilibus constructa est.

»Columnas ejus fecit argenteas.« Columnae argenteae sunt doctores eloquii luce fulgentes: »Reclinatorium aureum.« Reclinatorium aureum est spes perpetuae quietis fidelibus promissa, sive fulgor claritatis intimae, in qua electorum animae reclinantur in requiem. Est autem columnis argenteis reclinatorium [Col. 0605B] aureum, quia per hoc quod a sanctis praedicatoribus lucere dicitur, mentes audientium fulgorem claritatis in qua reclinentur inveniunt. Per hoc enim quod luculenter et aperte audiunt, in illo quod clarescit in corde requiescunt. Columnae ergo argenteae et reclinatorium aureum factum est, quia per lucem sermonis invenitur apud animum claritas quietis. Ille jam quippe fulget qui interius mentem irradiat, ut per intentionem ibi requiescat, ubi praedicationis gratia non quaeratur. Sed adhuc quod clarum ostenditur intus, qualis sit ascensus adjungit, cum de eodem ferculo protinus subdit: »Ascensum purpureum.« Quid est ascensus purpureus, nisi martyrum sanguis, et passio Redemptoris nostri? Quia non ascenditur ad epulas vitae, nisi per mysterium [Col. 0605C] passionis Christi. Et bene ascensus purpureus subditur. Vera quippe purpura, quia de sanguine tingitur, non immerito in colore sanguinis videtur. Et quia maxima multitudo fidelium in exordio nascentis Ecclesiae per martyrii sanguinem pervenit ad regnum. Rex noster ascensum purpureum fecit in ferculo, quia ad clarum quod intus aspicitur per tribulationem sanguinis pervenitur. Quid ergo nos miseri atque ab omni fortitudine destituti, quid acturi sumus? Ecce in hoc ferculo columnae esse non possumus, quia in nobis nec fortitudo operis, nec lumen emicat praedicationis. Reclinatorium non habemus, quia necdum sicut oportet per intellectum spiritualem requiem aeternae charitatis aspicimus. Ascensus purpureus non sumus, quia pro Redemptore [Col. 0605D] nostro fundere sanguinem non valemus. Quid ergo de nobis agendum est? quae spes erit, si nullus ad regnum pervenit, nisi qui summis praeditus virtutibus fuerit? Sed adest quoque nostra consolatio: Amemus inquantum possumus Deum, diligamus et proximum, et simul quoque ad Dei ferculum pertinemus: quia sicut scriptum est, media charitate constravit. Habet quippe charitatem, et ibi sine dubio praevenis, ubi et columna argentea erigitur, et ascensus purpureus tenetur: nam quia hoc propter nostram infirmitatem dicitur, aperte monstratur cum illic subditur: »Media charitate constravit propter filias Hierusalem.« Filias dicunt, non filios, id est infirmos: per filios Hierusalem infirmantium [Col. 0606A] mentes significat, quibus inter sanctos praedicatores et martyres, per praecepta charitatis in coelestia locum constituit, quia et qui in virtutibus infirmantur, si ipsa bona quae possunt facere cum charitate non negligunt, a Dei aedificatione alieni non sunt. Omnis enim qui charitatem habet Dei et proximi, ad hanc requiem et ad has epulas laetus pervenit: haec omnia ornamenta Ecclesiae praestitit Christus ob nimiam charitatem qua dilexit nos, et tradidit semetipsum pro nobis.

»Egredimini et videte, filiae Hierusalem, regem Salomonem.« Ad hanc itaque laetitiam, et ad hujus mysterii contemplanda secreta, non infirmae, sed perfectae animae convocantur, quae in rege Salomone dominium intelligunt, quibus dicitur: Egredimini [Col. 0606B] mente et actu de turbulenta mundi conversatione, ut regem valeatis videre. »In diademate, quo coronavit eum mater sua.« Videte Dominum Christum in humanitate, quam de virgine matre susceptam in majestatis paternae dextera collocavit. »In die desponsationis illius.« Id est in tempore incarnationis illius, quo ad copulandam sibi Ecclesiam sponsam ex virginali utero processit. »Et in die laetitiae cordis ejus.« Id est redemptionis humani generis, quae fuit dies laetitiae Christo. Aliter: Admonet ut semper ante oculos cordis habeant sanctae animae regem Salomonem, hoc est pacificum nostrum, qui est Christus. In diademate, id est in illa spinea corona, qua coronavit eum mater sua, Synagoga scilicet Judaeorum, ex qua secundum carnem [Col. 0606C] genitus est in die desponsationis ejus, quo sibi desponsavit Ecclesiam. Quae major laetitia esse potuit Christo, quam cum per ejus passionem redemptio facta est humani generis?



CAPUT IV.

»Quam pulchra es, amica mea, quam pulchra es!« Abrasa scilicet omni vitiorum consuetudine carnis, et a multorum deorum turpium cultu, ad unum verum Deum conversae Ecclesiae geminam ejus pulchritudinem laudat. Pulchram dixit Ecclesiam, et pulchram repetit, quia hanc et praedicatione et actione vidit esse laudabilem. »Oculi tui columbarum.« Sensus tui, inquit, spiritualium sunt rerum contemplatione excellentes ac verecundi. Seu oculi, sancti [Col. 0606D] doctores decus populi intelliguntur. »Absque eo quod intrinsecus latet.« Magna est quippe gloria aperti operis, sed longe inoptabilior aeternae retributionis, quae necdum videri potest. »Capilli tui sicut greges caprarum, quae ascenderunt de monte Galaad.« Possunt in capillis fideles populi accipi, qui maximum decus sua numerositate praebent Ecclesiae. Galaad acervus testimonii interpretatur, qui bene convenit adunatae multitudini sanctorum. Possunt per capillos specialiter ipsi qui ex circumcisione crediderunt designari hi ascenderunt de monte Galaad, quia per testimonia sacrarum Scripturarum venerunt ad fidem.

»Dentes tui sicut greges tonsarum, quae ascenderunt [Col. 0607A] de lavacro.« In capillis fragiliores, videntibus vero perfectiores quique sanctarumque Scripturarum expositores, et ad regendam Ecclesiam apti designantur, qui lacte doctrinae non indigent, solidum cibum mandendo aliis impertiunt. Qui ascenderunt de lavacro, id est fonte sacri baptismatis, qui et tonsi et loti sunt, hoc est, nudati rebus renuntiantes saeculo, et vitae lavacro mundati. »Omnes gemellis fetibus.« Id est gemina charitate, vel fide et opere fecundi. »Et sterilis non est inter eas:« non est qui fetus boni operis non agat.

»Sicut vitta coccinea labia tua, et eloquium tuum dulce.« Coccum color est sanguinis vitta coccinea (myrrha dicitur) cruorem designat beatorum martyrum. Vel vitta coccinea doctrina veritatis [Col. 0607B] intelligitur. Labia sponsae, id est Ecclesiae, cocco assimilantur, quia Dominici sanguinis pretium quo redempta est praedicare non cessat, et in praedicatione ab ardore sanctae charitatis flammescit, et auditores suos in dilectione Dei ardentes efficit. »Sicut fragmen mali punici, ita genae tuae, absque eo quod intrinsecus latet.« In genis verecundia, in malo punico passio Christi exprimitur. Habet ergo ruborem in genis sponsa mali punici, cum sacramentum Dominicae crucis verbis fatetur, et factis probat. Aliter: Illi enim faciem Ecclesiae decoram faciunt, qui, comitante verecundia, castitatem servant. Vel certe genae Ecclesiae sunt sancti martyres, qui imitantes Christi passionem, roseo sanguinis sui velut fragmen mali punici decore perfusi sunt.

[Col. 0607C] »Sicut turris David collum tuum, quae aedificata est cum propugnaculis suis.« Turris David sancta Ecclesia est, sive perfectio vel doctrina sanctorum, quae non a se, sed a Christo est. Collum ipsi sunt praedicatores, quorum et constantia eadem civitas firma est, et undique inexpugnabilis. Propugnacula autem ejusdem civitatis Scripturarum sacrarum munimina sunt, vel patrum precedentium exempla. »Mille clypei pendent ex ea.« Quia quot in divinis libris praecepta sunt, tot sunt nostri pectoris munimina, quibus contra insidias omnes defendimur. »Omnis armatura fortium.« Omnis instructio est, vel operationis, vel doctrinae coelestis, per quam non solum evadimus, sed etiam superamus. Dicamus prout papa Gregorius more suo mirabiliter intonat. [Col. 0607D] In collo etenim guttur in gutture vox est. Quid per collum sanctae Ecclesiae, nisi sacra eloquio designantur? In qua mille clypei dependere memorantur: per hunc perfectum numerum numerus universus ostenditur, quia universa nostra munitio in sacro eloquio continetur. Ibi quippe sunt praecepta Dei, ibi exempla justorum. Si enim torpet animus a Conditoris suo desiderio, audiat quod dicitur: »Diliges Dominum Deum tuum (Exod. XX),« et reliqua. In odio fortasse labitur proximi, audiat quod dicitur: »Diliges proximum tuum sicut teipsum (Matth. XXII).« Res alienas concupiscit, audiat quod illic scriptum est: »Non concupisces rem proximi tui (Exod. XX).« De injuria quae a proximi ore vel facto [Col. 0608A] illata est ad iram mens accenditur, audiat quod dicitur: »Non quaeras ultionem, nec memor eris injuriae civium tuorum (Levit. XIX).« In carnis concupiscentia male sauciata mens accenditur, ne sequatur oculus mentem, audiat quod dictum est: »Qui viderit mulierem ad concupiscendum eam, jam moechatus est eam in corde suo (Matth. V).« Contra inimicum forsitan quisque animum suum relaxare disponit in odio, audiat quod illic scriptum est: »Diligite inimicos vestros (Ibid.),«et reliqua. Sed is qui aliena jam non rapit, adhuc forsitan inordinate retinet, audiat quod illic dicitur: »Vendite quae possidetis, et date eleemosynam (Luc. XII).« Infirmantis animus qui perfrui desiderat Deo simul et saeculo, audiat quod illic scriptum est: »Nemo [Col. 0608B] potest duobus dominis servire (Matth. VI).« Alius non ad necessitatem stipendii, sed ad voluntatem desiderii possessa retinet, audiat quod illic dicitur: »Qui non renuntiaverit omnibus quae possidet, non potest esse meus discipulus (Luc. XIV).« In collo Ecclesiae, id est in sacri eloquii praedicatione, quae pro sui munitione et altitudine turri David similis dicitur, mille clypei dependent, quia quot illic praecepta sunt, tot etiam pectoris nostri munimina, sicut dictum est: Ad servandam itaque innocentiam etiam laesi a proximo perdurare in humilitate festinamus. Abel ante oculos veniat, qui et occisus dicitur a fratre, et non legitur reluctatus. Sic de caeteris sanctorum exemplis sentiendum. Quia ergo in voce sacri eloquii cujuslibet si quaerimus munimina [Col. 0608C] virtutis invenimus. Mille clypei dependent ex ea, omnis armatura fortium. Ecce enim contra aereas potestates, si festinamus fortes existere in hac turri armaturam nostrae mentis invenimus, ut inde praecepta Conditoris, inde sumamus exempla praecedentium patrum, per quam contra adversarios nostros inexpugnabiliter armemur. Et notandum quia aedificata cum propugnaculis suis dicitur. Hic quippe agunt propugnacula quod clypei, quia utraque pugnantem muniunt. Sed hoc inter utraque distat, quia clypeos pro nostro munimine ubicunque volumus movemus, propugnaculo autem defendi possumus, sed hoc movere non possumus. Clypeus in manu est: nam propugnaculum non tenetur. Quid ergo inter propugnacula et clypeos distat, nisi quod in sacro [Col. 0608D] eloquio patrum praecedentium et miracula legimus, quae operari non valemus, et virtutes bonorum operum audimus, quibus operando muniri possumus?

»Duo ubera tua sicut duo hinnuli capreae gemelli, qui pascuntur in liliis donec aspiret dies et inclinentur umbrae.« Duo ubera Ecclesiae, duo Testamenta. Duo hinnuli, duo populi sunt ex circumcisione venientes et gentilitate, quia inde nutriuntur. Quique per humilitatem parvulos se intelligunt et peccatores, et cum charitate currentes omnia mundi transeunt obstacula. Qui pascuntur in liliis, hoc est candidissimis sanctorum exemplis vel doctrinis. De quibus superius tanquam ex armatura fortium disputatum legimus. Donec aspiret dies aeternus, et transeant [Col. 0609A] umbrae vitae praesentis. Et hinc jam superius disputavimus. »Vadam ad montem myrrhae et ad collem thuris.« Per myrrham mortificatio carnis, per thus devotio orationis exprimitur. Quasi diceret sponsus: Frequentabo eos, et pia propitius illustratione glorificabo quos per passiones sive orationes in virtutibus sublimes esse invenio. Aliter: Vox est imperfectorum, qui cum ad montem myrrhae et collem thuris ascendunt, quando illorum qui per mortificationem carnis et purissimas orationes placuerunt, imitatores esse desiderant.

»Tota pulchra es, amica mea, et macula non est in te.« Hoc est quod ait Apostolus (Eph. V): »Ut exhiberet sibi gloriosam Ecclesiam non habentem maculam« malae operationis, »nec rugam« induplicatae [Col. 0609B] fidei.

»Veni de Libano, sponsa mea, veni de Libano, veni.« Libanus candor interpretatur, id est anima bonis actibus candidata, quam tertio hortatur sponsus ut veniat. Primo adveniens in carne per bona opera, secundo absoluta carne ad percipiendam vitam aeternam, tertio recepto corpore ad perfruenda post resurrectionem gaudia perfecta. »Coronaberis, de capite Amana, de vertice Sanir et Hermon, de cubilibus leonum, de montibus pardorum.« Leones propter superbiam, pardi propter crudelitatem maligni spiritus, montium vero nomine superba infidelium corda, ubi immundi spiritus sedem habent, designantur. Dum sancti praedicatores tales ad vitam salutis convertunt, coronantur de capite et vertice [Col. 0609C] montium, id est principibus iniquorum: quia de labore certaminis crescit corona gloriae. Aliter: Libanus, ut dictum est, candidatio interpretatur. Nisi enim quis per candorem sacri baptismatis remissionem peccatorum acceperit, ad Christum venire non potest. Sanir interpretatur enim lucerna: Amana, iniquitas: Hermon vero consecratio. Quae omnia referuntur ad Christum, qui quos post iniquitatem illuminat, consecrat, ipsosque coronat. De cubilibus leonum veniunt, qui de regum principumque hujus saeculi domibus ad fidem currunt. De montibus, inquit, pardorum, qui relicta elatione superbiae vel diversorum philosophorum traditione, simplices et humiles pergunt ad Christum.

»Vulnerasti cor meum, soror mea, sponsa, vulnerasti [Col. 0609D] cor meum.« In vulneratione cordis magnitudo amoris Christi in Ecclesia intelligitur. »In uno oculorum tuorum, et in uno crine colli tui.« Id est in unitate sancta doctorum, et in uno crine colli tui, id est in unitate pia subjectae plebis, id est crinium. Item: In illo itaque oculo Ecclesiae Christo complacuit, quo non temporalia, sed aeterna conspexit. Unde Psalmista: »Unam petii a Domino, hanc requiram: ut inhabitem in domo Domini omnibus diebus vitae meae« (Psal. XXVI). »Et in uno crine colli,« qui non ornari visibilibus studuit, sed aeternis. Quae Ecclesia, soror Christi pariter et sponsa est. Sponsa scilicet per fidem, soror per dilectionem.

[Col. 0610A] »Quam pulchrae sunt mammae tuae, soror mea, sponsa.« In mammarum nomine, sancti doctores propter consolationem infirmorum et parvulorum sustentationem exprimuntur. Suavitas gratiae pulchrior est austeritate legis. »Et odor unguentorum tuorum super omnia aromata.« Fama suavissima diffusa per orbem totum fidei latior est, quam veteris legis, et patrum in ea quae in sola Judaea coangustantur. Quid per aromata, nisi Veteris Testamenti dona, quae odori Ecclesiae, id est gratiae Spiritus sancti, seu virtutibus comparantur pulcherrimis. Perseverat semper sponsus vices reddendo Ecclesiae, sicut eum Ecclesia laudaverat superius. Ideo ait: »Vulnerasti cor meum, soror mea,« et reliqua.

»Favus distillans labia tua, sponsa.« Quid per [Col. 0610B] ceram, nisi litteram? et per mel, nisi sensus spiritualis? Mel in cera est spiritualis divinorum eloquiorum sensus in littera. Mel ceram distillat, quia multiplices sensus pene singulae pariunt sententiae. Labia sponsae sunt doctores, qui multifarios sensus sacris litteris inesse pandunt. »Mel et lac sub lingua tua.« In lacte eruditio parvulorum, in melle fortior doctrina perfectorum signatur. Sub lingua, id est in meditatione cordis. Non est necesse subnectere, quid inde Paulus apostolus loquatur: »Et odor vestimentorum tuorum sicut odor thuris.« Vestimenta Ecclesiae bona sunt ejus opera, quae odori thuris comparantur: quia cuncta quae sancta pro Domino agit Ecclesia, orationum pro ea vicem reddunt. Intelliguntur etenim vestimenta Ecclesiae ipsius praedicatores, [Col. 0610C] puras ad Dominum mundasque mittentes orationes.

»Hortus conclusus, soror mea, sponsa, hortus conclusus, fons signatus.« Superius in praefatione succinctim disputare decrevimus. Hortus conclusus Ecclesia est: conclusus, quia Domini protectione munita, in sancta consistit fide; hortus, quia multifaria spiritualium operum germina gignit, sive propter filios per baptismum spirituales dicitur. Fons est, quia doctrina salutari redundat. Signatus dicitur sermone fidei.

»Emissiones tuae paradisus malorum punicorum cum pomorum fructibus.« Per irrigationem sacri baptismatis, sancta Ecclesia paradisum ex se mittit, quia homines quos per sanctum generat baptismum, [Col. 0610D] ad coelestem paradisum dirigere cupit. Mala punica sancti dicuntur martyres; pomorum fructus bonorum operum suavitates intelliguntur. Quia vero non solum imperium, sed adventus instat, festinantius jam hinc sententias libri decerpere disposuimus, quam superius protelare coepissemus, ne modum libelli excedere videremur, sicuti fassi sumus.

»Cyprus cum nardo, nardus cum croco, fistula et cinnamomum.« Cyprus arbor aromatica est, significans coelestis gratiae benedictionem. Nardus Dominicae passionis typum tenet. Crocus charitatis fervorem exprimit. Conjungitur cyprus nardo, cum divina gratia coufortat nos Christo compati. Item nardus cum croco conjungitur, cum per charitatem [Col. 0611A] Christi mortem libenter suscipimus. Fistula, quae et cassa dicitur, arbor aromatica est, sed modica, et ideo humiles spiritu designat. Item cinnamomum, qui seipsos decipiunt, signat, et ipsa est arbor brevis, sed odorifera et dulcis. Sic humilitas magnam habet apud eum laudem et dulcedinem. »Cum universis lignis Libani.« Sicut fistula et cinnamomum humiles sanctorum cogitationes, sic et ligna Libani sublimes eorum actiones designant: »quia non potest arbor bona fructus malos facere (Matth. VII).« »Myrrha et aloe cum omnibus primis unguentis.« Myrrha et aloe arbores sunt aromaticae, quae mortificationes vitiorum et poenitentiam carnis exprimunt. Cum omnibus primis unguentis, id est charismatibus virtutum excellentioribus. Et [Col. 0611B] pulchra est conjunctio harum arborum cum unguentis, quia dum carnem a lascivia refrenamus, consequens est ut majora Spiritus dona percipiamus.

»Fons hortorum, puteus aquarum viventium, quae fluunt impetu de Libano.« Utrumque est Ecclesia, et fons est hortorum, quia spirituales gignit fructus, et puteus aquarum viventium, propter occulta mysteria, quae sanctis per revelationem sancti Spiritus solis panduntur. Aquarum viventium, propter eloquia divina, quae de invisibilibus divinae gratiae procedunt thesauris. Quae impetu fluunt de Libano, id est de ipsa Ecclesia, quae et candida est per munditiam fidei, et alta per virtutum gloriam. Aliter: Per fontem hortorum Christus intelligitur, irrigans Ecclesiam suam. Puteus aquarum Spiritus [Col. 0611C] intelligitur sanctus, a quo dicuntur diversa dona procedere: quae viventes vocantur, quia quos replent viventes faciunt. Quae fluunt de Libano, quia Spiritus sanctus a Filio procedit. Potest per fontem, qui aperte currit, Christus intelligi secundum humanitatem, per puteum qui occultam habet aquam atque profundissimam, idem ipsum secundum divinitatem. De quo impetu aquae fluunt, ut ipse in Evangelio testatur: »Qui credit in me, flumina de ventre ejus fluent aquae vivae (Joan. VII).«

»Surge, Aquilo, et veni, Auster, perfla hortum meum, et fluent aromata illius.« Vox est ista sponsi: In aquilone enim adversa mundi, in austro blandimenta designantur, quia gemina expugnatione probatur Ecclesia. Surge, permittentis est vox, [Col. 0611D] non imperantis. In aromatibus, virtutes conscientiae miro odore dispositae intelliguntur. Aliter: Per aquilonem, qui fertur esse frigidus et terram congelare, ne fructus pariat, diabolus intelligitur. Cui ab horto, id est ab Ecclesia praecipitur recedere. Per austrum vero, qui ventus est calidus, et terram a frigoribus absolvere dicitur, sanctus intimatur Spiritus. Qui flando, id est suis sanctam illustrando Ecclesiam donis, facit illam id diversis germinare virtutibus. Bene ait: »Surge, Aquilo, et veni, Auster,« et reliqua. Quia nimirum dum sanctam Ecclesiam donorum suorum virtutibus Spiritus veritatis impleverit, ab ea longe lateque odores boni operis spargit.



CAPUT V.
[Col. 0612A]

»Veniat dilectus meus in hortum suum, et comedat fructum pomorum suorum.« Id est veniat Christus in Ecclesiam suam, et eam ipse conservet ubique immaculatam, et fidei fructu fecundet, et libenter inspiciat, gratanterque accipiat opera sanctorum suorum. »Veni in hortum meum, soror mea, sponsa.« Haec vox non est imperantis, sed indicantis praeteriti temporis. Ac si diceret: Veni, inquit, saepissime in Ecclesiam meam et venio ut corrigam, adjuvem et confirmem, sicuti poposcisti. »Messui myrrham meam cum aromatibus meis.« Per myrrham passio vel mortificatio, per aromata omnes virtutes exprimuntur. Metit myrrham cum aromatibus, quoniam martyres cum caeteris electis ad maturitatem [Col. 0612B] praemiorum perducit. »Comedi favum cum melle meo, et bibi vinum meum cum lacte meo.« In favo et vino praedicatores, in melle et lacte auditores intelliguntur, et utrisque internus judex est qui probat et remunerat. »Comedite, amici, et bibite, et inebriamini, charissimi. Ego dormio, et cor meum vigilat.« Vox est Christi ad Ecclesiam. Ac si aperte dicat: Amici faciendo quae praecipio. Charissimi, integra charitate amplectendo. Obsecro itaque factis sanctorum, quasi epulis praecipuis, praecordia vestra replete. Cui respondit Ecclesia: »Ego dormio et cor meum vigilat,« id est, donante gratia Dei, in pace praesentis vitae eum colo: et quo tranquillius ab incursibus internis vaco, eo altius video quam bonus est Deus. Moraliter vigilanti corde dormit [Col. 0612C] quis, qui per hoc quod interius contemplando proficit, ab inquieto foris opere quiescit. Sed inter haec sciendum est, quia quandiu in hac mortali carne vivitur, nullus ita in contemplationis virtute proficit, ut in ipso jam incircumscripto luminis radio mentis oculos infigat. Neque enim omnipotens Deus jam in sua claritate conspicitur, sed quiddam sub illa speculatur anima, unde refota proficiat, et post ad visionis ejus gloriam pertingat. Potest et haec vox ad apostolos intelligi: »Comedite et bibite.« Ac si diceret: Sit nobis laetitia vel refectio de conversione populorum, in vestram transeuntium unitatem.

»Vox dilecti mei pulsantis: Aperi mihi, soror mea, amica mea, columba mea, immaculata mea.« Pulsat Dominus, quando quae bona sunt per [Col. 0612D] sanctam docet doctrinam. Vel ostium cordis nostri pulsat, cum nos ad profectum virtutum excitat. Aperit enim Ecclesia, cum intima cordis sui illi patefacit. Soror vocatur, quia cohaeres per sanguinem Christi. Amica, quia est arcanis illius conscia sive per dilectionem, quia servat quae jubentur. Columba, quia Spiritus sancti dono illustrata. Immaculata, quia sola aspectu Dei digna. »Quia caput meum plenum est rore, et cincinni capitis mei guttis noctium.« Caput Christi, Deus. Cincinni sunt fidelium collectiones. In rore et guttis noctium, frigescens charitas in multis ostenditur, quam in Deum et proximos habere debuerunt. Ideo necessario excitat Dominus fideles quosque ad praedicationis [Col. 0613A] studium. Cui provocanti ad laborem docendi respondit Ecclesia:

»Exspoliavi me tunica mea, quomodo induar illa?« Ac si aperte dicat: Deserui negotia saecularia tui causa, quomodo repetam illa? »Lavi pedes meos, quomodo inquinabo illos?« Id est jam secretae compunctionis fletibus ablui cogitationes terrenas, quomodo mundi sordibus iterum polluar? Quia praedicationis officium sine occupatione saeculari vix potest esse. Aliter: Sacerdotes in Ecclesia, qui in ipsa congregatione fidelium, sacramenta visibilia ministrant, velut quidam cincinni in ornamento describuntur. Sed quia plerumque mortalitatis hujus vicus, vel tenebrarum operibus obfuscantur, velut guttis noctium praegravati, Christo quasi adhaerere [Col. 0613B] videntur. Sed quia eumdem Christum non sincere annuntiant, propterea pro talibus ingemiscens subsequitur. »Spoliavi me tunica mea, quomodo induar illa? Lavi pedes meos, quomodo inquinabo illos?« hoc est, veniens ad fidem jam veterem hominem secundum pristinam conversationem deposui, et indui novum, et si quid contagii, dum in terrenis ambularem, pedibus meis accessit, Christo lavante, ablutum est, et nunc ministros sacramentorum per quos ordinari debeam, carnalibus infectos vitiis conspicio. Nunquid aequum est rursum per eorum exempla male vivendo inquinari a pristinis me patiar malis?

»Dilectus meus misit manum suam per foramen.« Manum quippe suam dilectus per foramen mittit, [Col. 0613C] cum nos Dominus occulta invisibiliter compunctione ad opus virtutum accendit, atque per arctam et angustam viam ad regna coelorum transire docet, nobisque in memoriam revocat quomodo et quanta de sinu patris descendens pro nobis esset passus. »Et venter meus intremuit ad tactum ejus.« Haec recolens intima conscientia sponsa, tota expavescens, pigritiam quietis accusans ad laborem praedicationis festinat. Moraliter: Dilectus manum suam per foramen mittit, quando virtute sua Dominus nostrum animum per subtilem intellectum pulsat. Et venter in tactu illius contremiscit, quia infirmitas nostra per hoc quod coelestis gaudii intellectu tangitur, ipsa sua exsultatione turbatur, et fit in mente pavor in laetitia, quia jam sentit quod de coelesti [Col. 0613D] gaudio diligat, et adhuc metuit ne non percipiat, quod vix tenuiter sentit. Quid igitur restat, nisi quod sequitur:

»Surrexi ut aperirem dilecto meo: Manus meae distillaverunt myrrham, et digiti mei pleni myrrha probatissima.« Vox est sponsae. Surgere est ad Christum corde evigilare. Aperire est verbum Dei praedicare, vel puram confusionem proferre. In manibus opera, in digitis discretio signatur, sive martyres. In myrrha mortificatio carnis, sive passiones. Quae tunc probatissima est cum solummodo pro charitate Dei et proximi, vel continentia fit, vel passiones fiunt

»Pessulum ostii mei aperui dilecto meo.« Ecclesia [Col. 0614A] pessulum sponso aperuit: quia templum sui pectoris divina visitatione et inhabitatione dignum facit. »At ille declinaverat atque transierat.« Quia nulli in hac vita plena visio Dei, sicut in futuro conceditur, ideo transire dicitur, quia in futuro se videndum et perfruendum plenius ostendit. »Anima mea liquefacta est, ut dilectus locutus est.« Perseverat Ecclesia in admiratione sui stuporis. Quanto suavius, inquit, vocem atque propinquitatem dilecti mei accepi, tanto sublimius quidquid in me erat frigidum, charitate incaluit, et quidquid rigidum, liquefuit. »Quaesivi illum et non inveni.« Quia donum compunctionis et dulcedinis intimae non arbitrio est volenti, sed in miseratione dantis. Ideo non semper habent illud aequaliter, quia non ita se offert Deus [Col. 0614B] in exsilio laborantibus, quomodo in patria regnantibus.

»Invenerunt me custodes qui circumeunt civitatem, percusserunt me et vulneraverunt me, tulerunt pallium meum mihi custodes murorum.« Custodes civitatis, id est Ecclesiae sancti doctores sunt, qui sedula praedicatione circumeunt corda singulorum, et spiculis coelestis amoris vulnerant, et ut magis ardeant inflammescunt, et vetustae conversationis tegmen eis subtrahunt. Possunt et per custodes civitatis saeculi hujus intelligi potestates, qui rem publicam velut quamdam civitatem regere noscuntur. Hi enim electam Ecclesiam in primordiis Christo credentem comprehendentes, plagis et suppliciis illam devastaverunt, sacerdotesque et ministros [Col. 0614C] illius interimentes, quasi quoddam pallium ornamenti sui tulerunt.

»Adjuro vos, filiae Hierusalem, si inveneritis dilectum meum, ut nuntietis ei quia amore langueo.« Quae sunt filiae Hierusalem, crebro dictum est: merito languet sponsa, cum gladio verbi Dei percussa, actionis terrenae exuit amictum. Et filias Hierusalem, id est Deo dignas animas adjurat, ut sui amoris magnitudinem ad Deum referant, et ad ejus videndam gloriam supernum sibi poscant auxilium.

»Qualis est dilectus tuus ex dilecto, o pulcherrima mulierum, qualis est dilectus tuus ex dilecto, quia sic adjurasti nos?« Vox sanctorum praedicatorum [Col. 0614D] interrogantium et fidem Ecclesiae ex ejus responsione inquirentium, id est obsecro te, quia sic adjurasti me, ut amorem quo te languescere dicis mihi ostendas, et qualis sit dilectus tuus ex dilecto, id est Filius ex Patre, Deus ex Deo, et ex ea qua possit parte diligi et non timeri, manifestes. quoniam »perfecta charitas foras mittit timorem.«

»Dilectus meus candidus, et rubicundus, electus ex millibus.« Dilectus Ecclesiae, Christus candidus est, quia sine peccato. Aliter: Candidus dicitur, secundum id quod »in principio erat Verbum, et Verbum erat apud Deum, et Deus erat Verbum.« Rubicundus, quia »Verbum caro factum est et habitavit in nobis.« Vel candidus in virginitate, rubicundus [Col. 0615A] in sanguine passionis. Electus ex millibus, quia solus mediator Dei et hominum.

»Caput ejus aurum optimum.« Caput Christi Deus. Sicut inter metalla nihil melius auro, ita nec in creaturis quidquam comparabitur Creatori, quia solus bonus est et optimus. »Comae ejus sicut elatae palmarum, nigrae quasi corvus.« Comae Christi catervae sunt sanctorum, quae Deo fideli famulatu adhaerent. Elatae palmae, juxta illud Apostoli: »Conversatio nostra in coelis est (Phil. III):« Nigrae propter despectionem apud homines, vel quia peccatores se esse testantur. Possunt et elatae ob victoriam: nigrae ob pressuras dici: Laudavit sponsus pulchritudinem sponsae, idcirco reddit sponsa vices et laudat eum.

[Col. 0615B] »Oculi ejus sicut columbae super rivulos aquarum.« Id est sancti doctores per quos Ecclesia videt quae recta sunt: Qui bene columbae propter simplicitatem et innocentiam comparantur, et rivulis aquarum propter charismata divina. »Quae lacte sunt lotae, et resident juxta fluenta plenissima.« Lacte lotas dicit, id est gratia dulcissima mundatas, sive per baptismum purificatas. Fluenta plenissima omnium donorum spiritualium est abundantia. Potest in rivulis veteris legis eruditio, et in fluentis plenissima perfectio evangelicae doctrinae designari, quia sancti praedicatores de thesauris suis proferunt nova et vetera (Matth. XIII).

»Genae illius sicut areolae aromatum, consitae a pigmentariis.« In genis Salvatoris nostri ejus modesta [Col. 0615C] pietas, simul et severitas exprimitur. Areolae aromatum virtutes et dulcedo et fama gloriae ejus designatur. Consitae a pigmentariis, id est prophetis, apostolis, futura incarnationis ejus arcana, et illius facta narrantes. Aliter: Sicut in oculis apostoli, ita in genis illius Ecclesiae intelliguntur, quae ab apostolis in primordiis crediderunt, et ex sancta conversatione ad donum virtutum velut areola aromatum ex se perduxerunt, quae a piis scilicet praedicatoribus consitae, id est eruditae sunt, »Labia illius lilia distillantia myrrham primam.« Labia illius verba doctrinae. Labia, quia claritate coelestis regni promittunt. Distillantia myrrham primam, quia per contemptum voluptatum praesentium ad hanc perveniendum esse praedicant. Aliter: Labia [Col. 0615D] Christi doctores sunt illius, mente vel etiam carne virgines. Et in hoc passionem et mortem ipsius praedicantes, ut pro illo qui pro nobis mortuus est non recusemus suscipere mortem.

»Manus illius tornatiles aureae,« etc. Manus opera sunt illius, quia quae verbis docuit factis implevit. Tornatiles aureae, quia in se omnem regulam justitiae tenent, ut ipse dicit: »Sic enim decet nos implere omnem justitiam (Matth. III).« Aureae dicuntur, quia omnia quae in homine gessit, divinitatis gloria implevit. Plenae hyacinthis, quia ad spem nos coelestium atque amorem excitat, quia hyacinthus aetherei coloris gemma est. Possunt etiam in manibus Christi illi deputari, qui ea quae bona sunt operari [Col. 0616A] non desinunt, quia ad omne opus bonum ob spem regni coelorum semper persistunt, et prompti sunt ad perficiendum.

»Venter illius eburneus, distinctus sapphiris.« Venter ergo dilecti fragilitatem humanitatis ejus designat. Ebur, decorem castitatis; sapphirus, sublimitatem virtutum coelestium. Distinctus sapphiris, quia partim humana fragilitas esurie, tentatione, fatigatione, morte: partim divina celsitudo miraculis, resurrectione et ascensionis gloria intelligitur. Possunt per ventrem hi in corpore Christi intelligi, qui credentes in fide bonum parturiunt opus. Intelligitur venter eburneus, fons sacri baptismatis, vel eburneus, propter perseverantiam castitatis, ex quo omnes credentes in fide nascuntur, et perseverant in castitate fidei et mentis.

[Col. 0616B] »Crura illius columnae marmoreae, quae fundatae sunt super bases aureas.« Crurum vocabulo itinera incarnationis Christi insinuantur, quae columnis marmoreis propter firmitatem et rectitudinem comparantur. Quae fundatae sunt super bases aureas, quia quidquid per eum, vel de eo gestum est, omnia divinae promissionis consilio ante tempora saecularia disposita sunt. Aliter: Crura quae totum corpus bajulant, illi sunt qui donum Ecclesiae, velut donum columnae sustinent. Denique et in tabernaculo et in templo columnae argenteae fabricatae sunt, in significatione doctorum, qui fabricam Ecclesiae sustentant. Fundati super bases aureas, hoc est praecedentium patrum praedicationem, et per libros legis et Evangelii roborati. »Species ejus ut Libani.« [Col. 0616C] Ut Libanus celsitudine et gratia arborum alios montes, sic nimirum Dominus Christus omnes sanctos meritorum celsitudine, et gratia virtutum antecellit. »Electus ut cedrus.« Sicut cedrus alias arbores quae in Libano nascuntur superat dignitate sua, ita Christus omnes qui in Ecclesia ad vitam nascuntur, sua transcendit gloria.

»Guttur illius suavissimum, et totus desiderabilis.« In gutture interna dulcedo verborum illius memoratur, quam qui sapit non esurit. Possunt et in gutture illi intelligi qui mysteria Christi exponunt, et in lege ipsius quotidie meditantur, qui verbum praedicationis ex ore depromunt. Et totus desiderabilis: O homo, quid amplius quaeris? Totus desiderabilis, quia totus Deus et totus homo est, in quem [Col. 0616D] desiderant angeli prospicere. Deus in majestate Patris, homo in virginitate matris: in illa Creator, in hac Salvator. »Talis est dilectus meus, et ipse est amicus meus, filiae Hierusalem.« Gratulando exsultans loquitur Ecclesia propter reconciliationem, et cognita mysteria sui sponsi, ac si gratulabunda dicat, et familiarius effecta: Quanto devotius quisque diligit Deum, tanto familiarius habet amicum eum, et talem necesse est, inquit, ut intelligas eum, si vis illum habere amicum tuum.

»Quo abiit dilectus tuus, o pulcherrima mulierum, quo declinavit dilectus tuus? Et quaeremus eum tecum.« Haec vox adolescentularum est quae [Col. 0617A] loquuntur ad sponsam. Pro decore enim carminis variantur personae loquentium, sed tamen Christi Ecclesiam, quae vocabulo sponsae exprimitur, designat haec pulcherrima mulierum. Pulchrae sunt singulae sanctorum ecclesiae, sed pulcherrima est universitas totius sanctae Ecclesiae per totum orbem. Aliter: Recte enim sancta Ecclesia pulcherrima mulierum appellatur, quia virgo et incorrupta est, cui Apostolus loquens, ait: »Despondi enim vos uni viro virginem castam exhibere Christo (II Cor. XI).« Dicuntur itaque mulieres plebes haereticorum Judaeorum, hypocritarumque, sed corrupta fide et opere. Sed sola Ecclesia non solum fonte baptismatis et varietate virtutum pulcherrima est, sed fide et opere, non habens maculam aut rugam. Aiunt enim [Col. 0617B] adolescentulae: Quo declinavit dilectus tuus? quaeremus eum tecum, id est qui aliquando corporali specie in terra versatus est, dic quo declinavit ille, ut illum sequamur tecum.



CAPUT VI.

»Dilectus meus descendit in hortum suum ad areolam aromatum,« et reliqua. Quasi dixisset: Illuc ascendit, unde descendit. In hortum, id est Ecclesiam suam, ut eam fonte gratiae suae, quasi areolam aromatum irrigaret, ut virtutum floribus germinaret. Aliter: Dilectus Ecclesiae, Christus, descendit in hortum suum, quando visitavit priorem populum suum. Areolam aromatis ipsam sanctam Mariam virginem, de qua secundum carnem natus [Col. 0617C] est, dicit: »Ut pascatur in hortis, et lilia colligat.« Id est, ut regnet in gentibus seu in Ecclesiis delectetur, ut ex eis virgines quasque vel sanctos assumat. Aliter: »Ut pascatur in hortis et lilia colligat.« Pascitur in hortis, dum piis sanctorum laboribus delectatur. Lilia colligit, dum ad perfectorum meritorum candorem pervenientes ad coelestia regna perducit.

»Ego dilecto meo, et dilectus meus mihi, qui pascitur inter lilia.« Haec loquitur Ecclesia ex fiducia amoris sui. Ego dilecto meo locum habitationis praeparo in me, et ipse mihi apud se. Ego regnum illius, et ipse rex meus. Ego corpus ejus, et ipse caput meum: qui semper inter sancta desideria castarum mentium, sive corporum pascitur, id est [Col. 0617D] delectatur. Hactenus sanctae Ecclesiae vox est quaerentis ac laudantis, nunc quid quaesitus respondeat, subinfertur.

»Pulchra es, amica mea, suavis et decora sicut Hierusalem, terribilis ut castrorum acies ordinata.« Pulchra es, sancta Ecclesia, per justitiam: amica, quia semper pacifica, quia enim Hierusalem pacis visio interpretatur, cujus nomine patria coelestis exprimitur. Sancta Ecclesia suavis et decora ut Hierusalem dicitur, quia ejus vita et desiderium visioni jam pacis intimae comparantur, ut in eo quod auctorem suum diligit, quod ejus speciem videre concupiscit, de quo scriptum est (I Petr. I): »In quem desiderant angeli prospicere,« per ipsa jam [Col. 0618A] amoris sui desideria angelis similis dicatur. Quae quanto Deo amabilis efficitur, tanto agit ut malignis spiritibus terribilis fiat. Qualiter autem sit terribilis, subjuncta comparatione ostenditur, id est ut castrorum acies ordinata. Scimus et constat quia castrorum acies tunc hostibus terribilis est, quando ita fuerit constipata ac densata, ut in nullo loco interrupta videatur. Nam si ita disponitur, ut locus vacuus per quem possit ingredi dimittatur, profecto jam suis hostibus terribilis non est. Et nos ergo cum contra malignos spiritus spiritualis certaminis aciem ponimus, summopere necesse est ut per charitatem semper uniti atque constricti, et nunquam interrupti per discordiam inveniamur: quia quaelibet in nobis bona opera fuerint, si charitas desit? Per malum [Col. 0618B] discordiae, locus aperitur in acie, unde ad feriendum nos valeat hostis intrare. Antiquus vero inimicus castitatem in nobis si sine charitate fuerit non timet, quia ipse nec carne premitur, ut in ejus luxuriam dissolvatur. Abstinentiam non timet, quia ipse cibo non utitur, qui necessitate corporis non urgetur. Distributiones terrenarum rerum non timet, si eisdem opera charitatis desint, quia divitiarum subsidiis nec ipse eget. Valde hoc in nobis charitatem veram, id est amorem humilem quem nobis vicissim impendimus timet. Et nimis concordiae nostrae invidet, quia hanc nos timemus in terra quam ipse nolens tenere amisit in coelo. Bene ergo dicitur terribilis, et reliqua: quia electorum multitudine eo maligni spiritus pertimescunt, quo eos per charitatis concordiam [Col. 0618C] unitos contra se et conglobatos aspiciunt.

»Averte oculos tuos a me, quia ipsi me avolare fecerunt.« Id est oculis mentis tuae noli quaerere in tuae peregrinationis itinere me perfecte cognoscere, quod fieri non potest, quia quo intentius me agnoscere quaeris, eo certius me incomprehensibilem esse intelligis. Et ne quaeras in via praemium, quod tibi in patria reservatur. Aliter vero sentitur, ac si diceret: Nonne semper in corpore conspiciendum requiras, quem semper per fidem melius cernis? Idcirco etenim in coelum ascendi, ut semper tibi localis appaream. »Capilli tui sicut greges caprarum, quae ascenderunt de monte Galaad.« Qui versiculi prius expositi sunt, sed repetitio firmitatis [Col. 0618D] indicium est. In capillis populi, in dentibus doctores, in gemellis fetibus praecepta charitatis intelliguntur.

»Sicut cortex mali Punici, sic genae tuae absque oculis tuis.« Genae Ecclesiae spirituales sunt patres, ut superius diximus, qui virtutibus sunt mirabiles et moribus venerabiles, et in Christi cruce gloriari non erubescentes. Et.haec magna sunt valde quae videntur in ea, sed multo majora quae non videntur, et in futurum reservantur. Unde Propheta: »Omnis gloria ejus filiae regis ab intus. (Psal. XLIV).«

»Sexaginta sunt reginae, et octoginta concubinae, et adolescentularum non est numerus« Reginae sunt quae amore sponsi, et coelestis praemii intuitu per praedicationem veritatis et fidei, [Col. 0619A] et sacri baptismatis fontem, sobolem aeterno regi spiritualem generant. Senarius numerus ad perfectionem praesentis vitae pertinet, propter sex dies in quibus licet bona operari. Concubinae vero simplices in Ecclesia significant, qui suscepto verbi semine, non spiritaliter, sed carnaliter sapiunt, sive qui carnali solummodo quodammodo Christum praedicando vel baptizando docent. Adolescentulae sunt animae nuper in Christo renatae, quarum summa propter multitudinem civium coelestium numerum transcendit. Possunt itaque in adolescentulis illi intelligi, qui semper quae sancta sunt audire cupiunt, non tamen audita operibus implere satagunt.

»Una est columba mea, perfecta mea; una est matri suae, electa genitricis suae.« Sancta videlicet [Col. 0619B] Ecclesia universalis per totum orbem una est matri suae, id est coelesti Jerusalem, quae est mater omnium nostrum, unde ad nos gratia Spiritus sancti descendit per quam renascimur Deo. Una vero dicitur, quia, expulsis cunctis reprobis, ipsa tantummodo sociabitur Christo. »Viderunt eam filiae Sion et beatissimam praedicaverunt reginae, et concubinae laudaverunt eam.« Quas prius dixit adolescentulas, nunc filias nominat. Reginae et concubinae idem sunt quae et ante, quae omnes catholicam laudant Ecclesiam.

»Quae est ista quae ascendit quasi aurora consurgens, pulchra ut luna, electa ut sol, terribilis ut castrorum acies ordinata?« Vox est ista Synagogae admirantis pulchritudinem Ecclesiae ex gentibus, [Col. 0619C] eo quod sine judiciis legis et instructione prophetarum ad praedicationem Evangelii tam subito tanta perfectione virtutum excreverit, sicut superius admirata jam fuerat. Ait namque.: »Quae est ista quae ascendit sicut aurora consurgens,« etc. Progreditur Ecclesia quasi aurora, quia jam veri luminis in ea sol ortus mundo post tenebras longae ignorantiae monstratur, vel quando relinquens post se tenebrarum opera caste et sobrie vivit, et ad perfectum diem tendit: »Pulchra ut luna,« quia a sole justitiae illustrata, noctem mundi illuminat. »Electa ut sol,« quia imaginem sui Conditoris in omni justitiae sanctitate et veritate portat. Aliter: »Pulchra ut luna,« per virtutem in praesenti saeculo et decorem. »Electa ut sol,« in futura beatitudine. Vel »pulchra [Col. 0619D] ut luna,« in conjugatis: »electa ut sol,« in virginibus: terribilis aereis potestatibus, et per potestatem ligandi et solvendi. Ordinata in unitate fidei, spei, et charitatis, et in mysteriorum dispositione.

»Descendi in hortum nucum, ut viderem poma convallium.« Hortus etenim nucum est Ecclesia praesens, ubi nostras conscientias alterutrum minime videmus, sed fracta per tentationem testa carnis vel corporis, apparebit internae dulcedinis gustus. Poma convallis, fructus humilitatis: descendit enim sancta Ecclesia per doctores sanctos, ut videat qui proficiant ad fructus bonorum, quive adhuc indigeant doctrinae irrigatione. Potest et hortus nucum canon Novi ac Veteris Testamenti designari: in quo [Col. 0620A] sub tegmine litterae velut sub cortice spiritualis latet sensus, »Ut inspicerem si floruissent vineae.« Id est, si plebs fidelis in studio virtutum floruisset. »Et germinassent mala Punica.« Si qui ad exemplum Dominicae passionis praeparati essent suum fundere sanguinem.

»Nescivi: anima mea conturbavit me propter quadrigas Amminadab.« Vox Synagogae: Nescivi dona gratiae spiritualis in te esse sponsa, sed anima mea conturbavit me, propter inductionem Novi Testamenti et Evangelicae quadrigae. Amminadab quippe interpretatur populi mei spontaneus, id est Christus, qui per totum vehitur orbem. Cui Ecclesia consolando mox respondit:

»Revertere, revertere, Sunamitis; revertere, revertere, [Col. 0620B] ut intueamur te.« Id est, Noli turbata esse, sed revertere ad cognitionem tui Redemptoris, qui tibi potius in prophetis et lege promissus est. Revertere puritate fidei, revertere operum perfectione. O Sunamitis, id est captiva, jam a vinculo infidelitatis revertere ad tuum Redemptorem, ut salveris!



CAPUT VII.

»Quid videbis in Sunamite, nisi castrorum choros?« Hoc est: Tu doles Synagogam obduratam, prope est tempus quod choros bellantium adversus malignos spiritus, et laudantium Deum in ea videbis. Potest et aliter intelligi nescivi. Anima mea conturbavit me, propter quadrigas Amminadab. Quid nescivit Christus, nisi peccatum? Nescivit [Col. 0620C] illos etiam quibus in judicio dicturus est: »Amen, dico vobis, nescio vos (Matth. XXV).« Quadrigas Amminadab, evangelistas dicit. Amminadab quippe interpretatur populi spontaneus, id est plebs Ecclesiae fidelis. Sunamitis ista Ecclesiam significat, cujus figuram Sunamitis illa in libro Regum gestavit. Qui ob hoc qui Christi sanguine decoratur, coccinea in Latino sonat cui frequenter a sanctis praedicatoribus dicitur »Revertere:« ut etiamsi per adversa deliquerit, in desperationem non decidat, sed a peccandi consuetudine cum spe indulgentiae resipiscat. »Quam pulchri sunt gressus tui in calceamentis, filia principis!« Nunc laudes Ecclesiae ab ipso sponso proferuntur, et primo operum constantia, et mortificatio voluptatum laudantur in ea quam et filiam [Col. 0620D] principis, id est Christi, ob gratiam baptismatis et nobilitatem virtutum nominat. »Juncturae femorum tuorum sicut monilia quae fabricata sunt manu artificis.« Duorum concordia populorum speciali prole fecundantium, in junctura femorum designatur, quae sicut monilia fabricata sunt manu artificis, id est ineffabili largitate Conditoris nostri: in monilibus bona opera exprimuntur.

»Umbilicus tuus sicut crater tornatilis, nunquam indigens poculis.« Umbilicus tuus fragilitas nostrae infirmitatis. Crater fit tornatilis, cum conscientia mortalitatis nostrae admoniti, calicem salutaris verbi prompta mente propinare satagimus. Item in umbilico intelliguntur qui non extremo, sed in medio [Col. 0621A] Ecclesiae corpore commorantur. In his ergo reperiuntur quae sunt vasa utilia: in eo tornatilis, quia ad obediendum vel ad omne opus bonum semper parati. In eo nunquam indigens poculis, quantum sancti Spiritus gratia ex toto repleti. »Venter tuus sicut acervus tritici vallatus liliis.« Hi namque qui semper sanctarum Scripturarum alimenta percipiunt, et ea quae sunt salutaria infra se congerunt, atque aliis doctrinam suam velut triticum erogantes praedicare non desinunt, in ventri similitudinem deputantur. Acervus tritici vallatus liliis est, cum abundantia boni operis sola perpetuae lucis spe colligitur. In ventre memoria, in tritico multiplicatio boni operis, in liliis castitas spei exprimitur.

[Col. 0621B] »Duo ubera tua, sicut duo hinnuli gemelli capreae.« De hoc versu dictum est superius, sed repetitio firmitatis indicium est. Duo ubera doctores sunt utriusque populi. Hinnuli gemelli propter unam concordiam: item duo ubera Ecclesiae duo sunt Testamenta duobus populis ex traduce peccati venientibus coaptata. Hi enim tanquam hinnuli in Christo renascuntur atque ex his duobus Testamentis lac sapientiae sugentes.

»Collum tuum sicut turris eburnea.« In collo doctores designantur, qui turri eburneae propter firmitatem et pulchritudinem comparantur, quia civitati Dei robur praestant et decus. Potest et in collo notitia sacrarum Scripturarum designari, quae idcirco turris eburnea appellatur, quia qui verbo Dei insistunt, [Col. 0621C] quotidiano profectu per nitorem justitiae in excelsiora proficiunt. »Oculi tui sicut piscinae in Hesebon, quae sunt in porta filiae multitudinis.« Oculi Ecclesiae doctores sunt propter providentiam, sicut collum propter nutrimentum. Et recte piscinae comparantur, quia fluenta doctrinae suis auditoribus praebere non cessant. Hesebon cingulum moeroris interpretatur, quia sancti pro vana laetitia carnis, cingulo abstinentiae constringuntur. Et bene in portis filiae multitudinis, ob abundantiam populorum concurrentium per portam fidei in Ecclesiam. Potest et per portam Christus intelligi. »Nasus tuus sicut turris Libani.« In naso verbi Dei dispensatores, causa discretionis designantur, qui odorem justitiae qui est in Christo percipientes, suis porrigunt auditoribus, atque intellectu [Col. 0621D] discretionis inter odorem virtutum et vitiorum fetores ex alto discernunt. Turri assimilantur, qui per sapientiam eminentissimum locum tenent in Ecclesia. »Quae respicit contra Damascum,« id est sanguinarios et impios, quia Damascus sanguinem bibens interpretatur, significat carnales et crudeles, contra quos sancti doctores in turri Libani, id est firmitate Ecclesiae semper vigilant.

»Caput tuum ut Carmelus, et comae capitis tui sicut purpura regis vincta canalibus.« In capite mens, in comis cogitationes designantur: et sicut capite membra, ita mente cogitationes reguntur, ut in Carmelo, id est sublimitate virtutum et passione Christi quae nomine purpurae exprimitur, versentur. [Col. 0622A] Canales praecordia sunt sanctorum, in quibus alligantur tales cogitationes. Aliter: Caput Ecclesiae Christus, quo sublimius nihil est. Coma capitis eminentiores quique sancti, beati scilicet martyres, consimilati purpura, regalibus ornamentis, et salutaribus copulati doctrinis.

»Quam pulchra es et decora, charissima in deliciis.« Pulchra dicitur Ecclesia, fide et opere. Decora ornamentis virtutum. Charissima per dilectionem. »In deliciis,« id est in spiritualibus virtutibus.

»Statura tua assimilata est palmae, et ubera tua botris.« Id est rectitudo bonae operationis, semper ad victoriam tendit. Uberibus doctores Ecclesiae, propter lac primae eruditionis comparantur, et botris aequantur, propter mysteria dulcissimae aeternitatis.

[Col. 0622B] »Dixi: Ascendam in palmam, apprehendam fructus ejus.« Apte enim victoriosissima crux palmae comparatur, in quam Christus ascendens apprehendit fructum ejus. Illi enim in palmam ascendunt qui in cruce Christi proficiunt. De quo Apostolus ait: »Qui enim sunt Christi, carnem suam crucifixerunt cum vitiis et concupiscentiis (Gal. V).«---»Et erunt ubera tua sicut botri vineae,« id est dona quae largitus est sanctae Ecclesiae, quae ex illo tempore botros vineae germinavit, id est sanctos doctores, qui majore scientia et gratia post crucem et resurrectionem Salvatoris abundabant. Possunt et ubera praedicatores Ecclesiae qui renascentes in fide nutriunt, intelligi. »Et odor oris tui sicut odor malorum. [Col. 0622C] Guttur tuum sicut vinum optimum ad potandum.« In gutture vox praesentis doctrinae, in odore fama absentis designatur. Et ideo vino illa propter flagrantiam virtutum, haec malis, propter suavitatem absentis famae, comparantur: »Dignum dilecto meo.« Rapuit enim sponsa verbum ex ore sponsi, quia ille vino optimo eam comparavit, et subjecit. Dignum dilecto meo, id est tanta est sublimitas evangelicae praedicationis, ut ipse dilectus meus primus per incarnationem apparens, mundo iter coeleste aperuit: possunt in gutture illi intelligi qui per evangelicam praedicationem corda auditorum inebriant: unde Christus potatur, cum ex ea Christiani, qui membra ipsius sunt, incomparabili dulcedine satiantur. »Labiisque [Col. 0622D] et dentibus illius ad ruminandum,« id est apostolis et praedicatoribus quibus maxime dedit ad meditandum.

»Ego dilecto meo,« et non alteri cui totam curam servitutis et dilectionis impendo. »Et ad me conversio ejus,« id est, me solam diligit, et adjuvat me, ne deficiam in via. Cui dilecto ex voce Ecclesiae per Psalmistam dicitur: »Adhaesit anima mea post te, me suscepit dextera tua (Psal. LXII).«

»Veni, dilecte mi, egrediamur in agrum, commoremur in villis; mane surgamus ad vineas, videamus si floruit vinea, si flores fructus parturiunt, si floruerunt mala Punica.« Quia nullatenus Ecclesia, vel ad bonum operandum egrediendo procedere, vel in exercitio bonae operationis persistendo [Col. 0623A] commorari, vel saltem ad propositum bene agendi assurgere, vel animos auditorum suorum quantum profecerint discernere sufficit, nisi Dei gratia adjuta qui dixit: »Ecce ego vobiscum sum omnibus diebus, usque ad consummationem saeculi (Matth. XXVIII).« Egreditur Christus cum Ecclesia in agrum, quando per sanctos doctores visitat mundum. Commoratur in villis, per fidem scilicet in populis ex gentibus credentibus, circumquaque diffusis. Mane consurgit ad vineas, ut animae quae per fidem jam meruerunt colligi, in matutinis Christum resurrexisse cognoscant, nec ultra de sui corporis resurrectione dubitent. Videamus si floruisset vinea, si Ecclesia flores fide et parturiat, si flores fructus parturiunt, id est si sancti fideles quod corde crediderunt ore [Col. 0623B] pronuntiant. Si floruerunt mala Punica, si illi qui in Christo crediderunt in tanta dilectione proficiunt, ut etiam pro ipso occidi delectentur. His enim singulis sponsa dilecti sui poenitentiam quaerit. »Ibi tibi dabo ubera mea,« id est parvulorum meorum paedagogos. Quia in his omnibus proficiunt sancti doctores, in hac sancta confessione sociabuntur tibi doctores mei. Et quia parati sunt ut patiantur pro te, regnabunt apud te.

»Mandragorae dederunt odorem suum in portis nostris.« Mandragorae duo sunt genera, masculus et femina. Femina rubea, masculus albus: utrisque una vis ad medicamenta. Mandragorae dictae, eo quod habeant mala suaveolentia, in magnitudinem mali, unde et eam Latini malum terrae vocant: hanc [Col. 0623C] poetae appellant, quod habeat radicem formam hominis assimilantem; quae datur in vino ad bibendum, quorum corpus propter curam secandum est, ut soporati dolorem non sentiant. Mandragorae propter multimoda medicaminum genera sanctorum virtutibus comparantur, quae more medicorum ad salutem animarum a vitiorum infirmitatibus sanentur, ostenduntur. Portae Ecclesiae doctores sunt sancti, et in hujusmodi portis mandragorae dant odorem, cum spirituales quique ex se virtutum palmam longe lateque spargunt. »Omnia poma, nova et vetera, dilecte mi, servavi tibi.« Poma nova et vetera, praecepta sive promissa sunt Novi Testamenti et Veteris, quae omnia ad ejus gratiam refert Ecclesia, sive Patres Novi Testamenti et Veteris possunt [Col. 0623D] intelligi, quia una eademque Ecclesia est.



CAPUT VIII.

»Quis mihi dat fratrem meum sugentem ubera mea?« Vox ista est antiquorum virorum optantium adventum Christi in carne et illum in Synagoga nasci ac nutriri, juxta humanae conditionis naturam. »Ut inveniam te foris et deosculer.« Intus erat dilectus, dum »in principio erat Verbum,« foris, dum »verbum caro factum est.« »Et deosculer,« facie ad faciem videam, et ore ad os loquar. De quo osculo in exordio libri satis arbitror dictum. »Et jam me nemo despiciat.« Ante adventum Christi intra angustias Judaeae tantum fuit Ecclesia, post [Col. 0624A] ascensionem in toto mundo dilatata fuit, et venerabilis effecta. Prius dictum fuerat, »Notus in Judaea Deus,« nunc autem dicitur: »Exaltare super coelos, Deus, et super omnem terram gloria tua.« Potest et aliter intelligi. Sugit ubera matris Christus, cum historiis priscae legis Christianus populus reficitur. Matrem quippe Ecclesiae, id est corpus Christi Synagoga dicunt, cui in primordio eloquia divina credita sunt, et qui in Veteri Testamento sub figura tegebatur, per Evangelium in novo in veritate reperitur.

»Apprehendam te,« id est prompta ac fideli devotione venientem accipiam. »Et ducam te in domum matris meae.« Peracta carnis dispensatione, redeuntem laetis ducam luminibus in domum matris, [Col. 0624B] id est coelestis Hierusalem, quae est mater nostra. »Ibi me docebis,« id est facies me potiora sperare dona, quam in lege habuissem. »Et dabo tibi poculum ex vino condito,« id est ferventem amorem variis virtutum pigmentis odoratum vel ornatum. »Et mustum malorum granatorum meorum,« id est gloriosorum martyrum sanctorum triumphum, qui ferventissima charitate per ferrum flammasque ad te transire non dubitant. Aliter: Ducit Ecclesia Christum in domum matris coelestis Hierusalem, quando cum omnibus bonis quae per suam gratiam consecuta est, etiam ipsa perduci meretur. Ibique docetur, »ut jam non in aenigmate per specula, sed facie ad faciem videat,« quando optimos et dulcissimos protulerit martyrium fructus, velut mustum malorum [Col. 0624C] granatorum.

»Laeva ejus sub capite meo, et dextera illius amplexabitur me.« In laeva incarnationis Christi dona; in dextera, futura sanctorum cum Christo gaudia exprimuntur. Vel in laeva praesens vita, quam sancti sub mentis capite ponunt, quia despiciunt. In dextera beatitudo, quam sancti ob nimium desiderium amplexabuntur. De hoc versu superius latius abundeque disputatum est.

»Quae est ista quae ascendit de deserto deliciis affluens?« Verum et hinc jam disseruimus, sed quia repetitio versuum, firmitatis, ut saepe diximus, indicium est, nunc tangamus breviter. Vox Synagogae vel prophetae admirantis, quomodo Ecclesia de deserto gentilitatis in sponsis subito amplexus ascendisset: [Col. 0624D] cui per prophetam dicitur: »Pro eo quod fuisti derelicta, et odio habita (Isa. LX),« etc. Et in psalmo: »Erraverunt in solitudine in inaquoso (Psalm. CVI).« Deliciis affluens, id est omnium donorum pulchritudine. »Innixa super dilectum meum.« Quia omnia quae habet, ad gratiam ipsius refert stabilita in eo fide, spe et charitate, quem mihi soli committendam credebant. »Suscitavi te sub arbore malo.« Respondit sponsa pro Synagoga. Ipse sponsus sub arbore crucis a perpetua morte liberavi te, ut apostolos et caeteros electos ex Judaea. »Ibi corrupta est mater tua, ibi violata est genitrix tua.« Id est, major pars plebis Christum negando et Barrabam eligendo, ad crucem reprobata est.

[Col. 0625A] »Pone me ut signaculum super cor tuum, et sicut signaculum super brachium tuum.« Signaculum in brachio vel digito, ob memoriam cuilibet rei ligamus. Per »cor,« cogitatio, et per »brachium,« operatio designatur. Id est: Si me velis habere sponsum, intus sit charitas fide non ficta, et foris operatio devota, et sic recipies fidem meam, ut eam immaculatam custodias. Et quia per crucem meam signaculum accepisti, thesaurum justitiae quem in te contuli, a nullo fure auferri pertimescas, ut tam cogitatione quam etiam operatione ad illud signum recurras, et sicut ego te intantum dilexi, ut mori voluissem pro te, ita econtrario sancti tui mortem non recusent pro me. »Quia fortis est ut mors dilectio, dura sicut infernus aemulatio.« Fortis [Col. 0625B] est usque ad mortem dilectio mea in te, o Synagoga, sed tua aemulatio dura in me fuit sicut infernus: sed verte aemulationem in dilectionem, et eris mihi sponsa, et soror, et amica. »Lampades ejus, lampades ignis, atque flammarum.« Dilectionis lampades corda sunt fidelium, in quibus charitas inhabitat, semper splendida et nitore charitatis munda atque igne Spiritus sancti ardentia, flammarumque bonae operationis enitentia globo.

»Aquae multae non potuerunt exstinguere charitatem, nec flumina obruent illam.« Aquas multas et flumina, tentationum dicit incursus, quae visibiliter seu invisibiliter animas fidelium impugnant, quibus charitas non cedit. »Si dederit homo omnem substantiam domus suae pro dilectione, quasi nihil [Col. 0625C] despicient eam.« Sicut vero totius substantiae divitias pro dilectionis Christi magnitudine dantes, quasi nihil despiciebant eum, id est mundum. Alio vero modo ex superioribus pendet sententiae sensus. Cum enim dixisset, »aquae multae« vel flumina »non potuerunt exstinguere charitatem,« subjunxit: »Si dederit omnem substantiam domus suae,« etc., ut illuc intelligatur quod Apostolus ait: »Et si distribuero in cibos pauperum omnes facultates meas, et si tradidero corpus meum ita ut ardeam, charitatem autem non habeam, nihil mihi prodest (I Cor. XI).«

»Soror mea parvula est, et ubera non habet. Quid faciemus sorori nostrae, in die quando alloquenda est?« Prima nascentis Ecclesiae de gentibus tempora designat, quoniam adhuc et parva fuit numero, [Col. 0625D] et minus idonea praedicare verbum, ut Apostolus loquitur: »Non potui loqui vobis quasi spiritalibus, sed quasi carnalibus, tanquam parvulis in Christo, lac potum vobis dedi non escam (I Cor. III).« Quasi vox sponsi vel apostolorum, de ipsa ad Synagogam dixisset: »Quid faciemus sorori nostrae, in die quando alloquenda est?« Ac si aperte dicat: Parva quidem est Ecclesia gentium, et nec Dei verbi mysterium sufficit subire. Quid ergo tibi videtur, o Synagoga, de sorore nostra faciendum, quando alloquenda est, id est per verbi mysterium ducenda in fidem? Synagoga tacente, ipse sponsus, sive apostoli quid fieri debeat, respondit.

»Si murus est, aedificemus super eam propugnacula [Col. 0626A] argentea.« Ac si diceret: Si aliquos habet in se fortes in fide, vel claros ingenio, vel philosophia instructos, addamus illis propugnacula argentea, id est scientiam divinarum Scripturarum, ut eo facilius possint protegere infirmos atque indoctos. »Si ostium est, compingamus illud tabulis cedrinis.« Id est, si sint simplices, tamen docendi studio inhiantes, et velut ostium quod aperitur et clauditur, »tempus tacendi vel loquendi« intelligunt: proponamus illis priorum exempla justorum, quo certius et efficacius docendi officium implere possint. Cedri virtutes sanctorum, et tabulae latitudinem designant charitatis. Et ut cum Apostolo dicere valeant: »Mihi autem absit gloriari, nisi in cruce Domini nostri Jesu Christi per quem mihi [Col. 0626B] mundus crucifixus est, et ego mundo (Gal. VI).« Ad haec namque ipsa respondit Ecclesia:

»Ego murus, et ubera mea sicut turris, ex quo facta sum coram te quasi pacem reperiens.« Ego de vivis compacta sum lapidibus, et glutino charitatis adunata, et super fundamentum immobile aedificata, et doctores mei fortissimi velut turris, qui et parvulos nutrire sciunt, et omnia maligna expellere; et accidit mihi ex eo tempore quo Christus me reconciliavit, pacem per eum reperiri.

»Vinea fuit pacifico in ea quae habet populus, tradidit eam custodibus.« De quo Apostolus ait: »Ipse est pax nostra, qui fecit utraque unum (Ephes. II).« Et de quo propheta: »Multiplicabitur ejus [Col. 0626C] imperium, et pacis non erit finis (Isa. IX).« Vinea, id est catholica Ecclesia, fructu abundans fidei fuit pacifico, id est Christo qui omnia pacificavit in coelis et in terris, in ea congregatione qua multos populos possidet ex toto orbe, non in Judaea solum, tradidit eam custodibus, sed et prophetis vel apostolis sive evangelicis dogmatibus, vel angelicis dignitatibus. »Vir affert pro fructu ejus mille argenteos.« Id est Christus appendens regnum coelorum pro sanctis laboribus vel eleemosynis ejus. Potest et aliter intelligi: »Vir affert pro fructu ejus mille argenteos,« id est pro retributione aeterna. Hujus vineae vir affert mille argenteos, id est pro acquisitione coelestis regni, qui est fructus violae, cuncta quae mundis reliquit. Millenarius numerus pro perfectione accipitur illius, qui omnia reliquit. Unde et argentei pro omni [Col. 0626D] pecunia accipiuntur.

»Vinea mea coram me est.« Vox sponsi, quia post resurrectionem futuram sancti omnes semper cum Domino erunt, sicut ipse ait: »Volo, Pater, ut ubi ego sum et illi sint mecum (Joan. I).« Aliter, ac si diceret sponsus: Verum etsi te aliis commendem custodibus, tamen te semper habeo in mea praesentia, videns et remunerans laboris in omnibus devotionem. »Mille tui pacifici.« »Mille tui,« subauditur argentei. Quasi dixisset: Qui amore meo cuncta sua dimittit, in pace habere servata cognoscat, significans simpliciores in Ecclesia qui omnem substantiam millenario signatam numero pro charitate Dei amittunt: »Et ducenti his custodiunt fructus [Col. 0627A] ejus.« Id est. argentei his qui custodiunt fructus ejus, qui sunt doctores sancti, qui omnia mundi dimittunt et in verbo praedicationis laborare non cessant, hi duplici remuneratione, quae centenario designatur numero, donantur apud me. Potest et aliter intelligi: Duodecim quippe si per centenarium numerum multiplicantur, mille ducentos efficiunt. Qui numerus utique apostolis vel apostolicis viris congruit. Hi pacifici, id est Christi discipuli, merito appellantur, a quibus sancta regitur Ecclesia:

»Quae habitas in hortis, amici auscultant te, fac me audire vocem tuam.« In hortis enim Ecclesia habitat, quae jam viriditate spei et bonorum repleta est operum. Ac si aperte dicat: Quia locutio finienda est, hoc ultimum vale a me auditum semper habita [Col. 0627B] in portis virtutum, et scito quod amici, id est angelici spiritus, et animae sanctorum separatae considerant, et de tuo gaudent profectu. Item amici auscultant, quia omnes electi, ut ad coelestem patriam reviviscant, verba vitae audire desiderant: »Fac me audire vocem tuam,« id est verbum praedicationis et vox laudis, quantum vales semper audiatur a me. Ad haec sponsa respondit:

»Fuge, dilecte mi, et assimilare capreae, hinnuloque cervorum, super monte aromatum.« Ac si aperte dicat: Quoniam in carne apparens praecepta ac dona vitae mihi deferens, nunc his peractis reverte in sinum Patris: O mi dilecte, »assimilare capreae, hinnuloque cervorum supra montes aromatum,« id est, et hoc mihi sit solatium, quia continua visione [Col. 0627C] nequeo te cernere, saltem crebra visitatione me consolari memento. Christus similis capreae, propter similitudinem carnis peccati, qui de patriarcharum stirpe velut exterius genitus. Hinnulus propter varietatem virtutum dicitur, qui cum qua carne ad coelos ascendit, cum ipsa versatus est in terris. Montes aromatum, angeli intelliguntur, super quos exaltatus est homo assumptus, sicut Psalmista ait: »Ascendit Deus in jubilatione, et Dominus in voce tubae (Psal. XLVI).« Hinc verum dicit: »Ascendens Christus in altum, captivam duxit captivitatem, dedit dona hominibus (Ephes. IV).« Hinc Lucas ait: »Et Dominus Jesus postquam locutus est eis ascendit in coelum, et sedet a dextris Dei (Marc. XVI).«

Jam enim tandem aliquando Deo favente liber finem [Col. 0627D] postulat, quem calcetenus ipso adminiculante recta ut credimus indagine, veraque juxta sensum doctorum, nostrique fragilitatem sensus perduximus, et imperialibus decretis atque Augustalibus, o Caesar Auguste, quanquam pavide parere studuimus. Quem supplex supplicando supplico excellentiae culminis vestri, ut subtili investigatione lustrare nobilitas vestra non pigeat, et summo studio sanctorum doctorum opuscula pariter vestra solertia perlegere studeat. Si enim Theodosius imperator in imperio natus et educatus tantae excellentiae exstitit, ut singularem totius orbis monarchiam obtineret, Prisciani grammatici Romanae eloquentiae decoris librum, [Col. 0628A] disertitudine mira disertissimum calcetenus teneris digitulis, propriisque articulis describere curaret, atque ex ejus pretio, distractoque commercio, despectis imperialibus dapibus vivere semper consueverat, et tanto studio viguit, ut jugi meditatione et propria descriptione legem Romanam divinitus describeret, et mores Romanorum distortos, mucrone quodammodo legis normam rectitudinis corrigeret, atque a sua duritia coerceret, adeo ut, aliis expletis, angelica salpix nocturna visione, coelitus ei intonuit et per oroma somnii gratulando vocem extulit, dicens: Liber, inquit, legis non recedat de ore tuo, meditare in eo die ac nocte, quanto magis, o mitissime princeps, propriis studiis sanctarum Scripturarum auctoritatem jugi meditatione percurrere, [Col. 0628B] et altitudinem divinae legis velut quodammodo montem appetere, ut doctrina spirituali instructus, et te sagaciter ad altiora virtutum provehere, et alios ad tramitem rectitudinis provocare valeas. Quod profecto plenius penetrare, et quodammodo montem divinae Scripturae subire, nisi solerti studio et puritate cordis, et pudicitia corporis nequiveris. Scriptura etenim sacra, ut saepe praefatus tractator ait, mons est de quo in nostris cordibus Dominus venit. De quo propheta dicit: »Deus a Libano veniet, et sanctus de monte umbroso et condenso.« Iste mons condensus est per sententias, et umbrosus per allegorias. Sed sciendum quia cum vox in monte sonat, vestimenta lavare praecipimur, et ab omni inquinatione carnis mundare, si ad montem festinemus accedere. [Col. 0628C] Scriptum quippe est: »Quia si bestia tetigerit montem, lapidabitur (Hebr. XII).« Bestia tangit montem, quando quis luxuriae aut irrationabilibus motibus deditus, Scripturae sacrae celsitudini appropinquat, et non eam secundum quod debet intelligit, sed irrationabiliter ad suae voluptatis intelligentiam flectit. Sed iste talis absurdus vel sensu piger, si circa hunc montem visus fuerit, atrocissimis sententiis, veluti lapidibus necatur. Ardet enim iste mons, quia sacra Scriptura quem spiritualiter replet, amoris igne succendit. Unde per Moysen dicitur: »In dextera ejus ignea lex (Deut. XXXII).« Quia in electorum mentibus, qui ad dexteram judicis statuendi sunt, flagrant praecepta divina, et charitatis ardore succensa sunt, idcirco Augustale decus, et Francorum [Col. 0628D] gloria gentis rationabilibus mentibus et castimoniis corporis stude montem istum subire et fervore charitatis succensus legendo penetrare, ut pro merito intelligentiae, et aliorum quos corrigere vestra sagax prudentia studuerit, profecto montes aromatum, id est celsitudines angelorum tandem Domino favente adire, atque eorum suffragiis orationum ad dexteram judicis cum sanctis imperatoribus et consulibus collocari merearis, pariterque a Domino audire: »Euge, serve bone, fidelis, quia super pauca fuisti fidelis, supra multa te constituam, intra in gaudium Domini tui (Matth. XXV).« Amen.




ANNO DOMINI DCCCLV.
LEO PAPA IV.




[Col. 0629]
NOTITIA HISTORICA.
(Apud Mansi, amplissima Conciliorum Collectio, tom. XIII, pag. 853.)



[Col. 0629A] Leonis virtutes. In monasterio vivit. E monasterio a papa evocatur.

LEO IV [(a) 2Kb] , natione Romanus, ex patre Radoaldo Plat. Radulpho), sedit annos octo, menses tres, dies quinque. Hic adeo catholicus atque apostolicus vir multae patientiae multaeque humilitatis exstitit, largus, pius, innocens, sive benignus, amator justitiae, et plebis ferventissimus gubernator, divinarum quoque Scripturarum indeficiens perscrutator, vigiliis et orationibus semper intentus. In cujus etiam beatissimo pectore, juxta illud quod in sancto Evangelio legitur (Matth. X), et serpentis astutia, et simplicitas inhabitat columbae. Erat enim totius sanctitatis decore repletus, amator religiosorum hominum, Deoque in omnibus assidue famulantium, nutritor pauperum, et contemptor sui. Hic primum a parentibus ob studia litterarum in monasterium beati Martini confessoris Christi, quod foris muros hujus civitatis Romanae juxta ecclesiam beati Petri apostoli situm [Col. 0629B] est, quousque sacras litteras plenius disceret, sponte concessit. Ubi non solum litteras didicit, verum etiam in studio sanctae conversationis, non quasi puer, sicut tunc erat, sed velut perfectus monachus mansit. Cujus etiam piae conversationis exemplo alii sub eodem monachico degentes ritu omnipotenti Domino plus devote serviebant. Eratque cum illis quasi unus ex illis. Et quoniam civitas supra montem posita abscondi non potest (Matth. V), sic neque hujus rumor sanctissimi viri diu occultus existere potuit. Fama illius, sive sanctitatis opinio, huc illuc luce clarius divulgata est, atque multorum relatione fidelium ad aures pontificalis quondam beatissimi Patris et papae Gregorii mox festino relatu occurrit, cui cum tantae fuisset castitatis dignaeque conversationis magisterium enarratum, illico eum ex monasterio, quo pie degebat, exire jubens, ad sanctae matris Ecclesiae gremium perduxit, atque ut suo semper servitio familiariter permaneret, in Lateranensi patriarchio [Col. 0629C] esse praecepit.



Fit subdiaconus et postea presbyter.

Subdiaconum quoque eum ob suae famam vitae laudabilis fecit. Qui tamen quamvis locum putaret, vel ordinem, tamen vitam moresque suos plusquam prius in summi Creatoris nostri servitio regulariter constrinxit, bonisque multiplicavit operibus. Defuncto autem hujus sacratissimae sedis papa Gregorio, tunc Sergius, archipresbyter sanctae Romanae Ecclesiae, [Col. 0630A] praesul effectus, hunc, de quo superius nonnulla retulimus, Leonem videlicet beatissimum papam presbyterum consecravit, eique titulum sanctorum quatuor Coronatorum largitus est.

In quo dum bonis polleret moribus, ibique indigentibus necessaria ministraret, peregrinos ac pauperes, minusque habentes non solum verbo, imo etiam corporalibus alimoniis refoveret, is qui tunc praeerat Sergius Romanae sedis antistes ex praesenti vita subtractus est, sub cujus etiam tempore ecclesiae beatissimorum principum Petri et Pauli a Saracenis funditus depraedatae sunt.

Quia igitur calamitate sive miseria omnis Romanorum vigor elanguit atque contritus est, hoc facto universa concio Romanorum ex duobus casibus, vel periculis, videlicet de repentina morte pontificis, et devastatione, quae facta fuerat in ecclesiis sanctis, cunctorumque finibus Romanorum, fatebatur se nullatenus evadere mortis periculum posse. Cumque [Col. 0630B] pari devotione, communique consilio universi Romani proceres de futuro cogitarent pontifice, ut quis esset qui tam sanctum et inviolabilem locum omnipotentis Dei timore regere, vel gubernare potuisset, confestim fama beatissimi praesulis simul et meritum ab omnibus patefacta est, totamque per urbem diffusa: necdum enim is qui obierat pontifex ad sepulturam debitam fuerat deportatus.



Consensu unanimi omnium eligitur in papam.

Et ecce omnes a novissimo usque ad primum una voce, una simulque concordia Leonem venerabilem presbyterum sibi futurum pontificem flagitabant. Et quod nullum super se alium habere vellent praesulem, nisi hunc, de quo crebro dictum est, multis conjurationibus ac vocibus fatebantur. Quorum incunctanter omnium credimus corda ad hunc expetendum non aliud, nisi amor divinus, et divinae virtutis inflammavit et univit clementia.



[Col. 0630C] Cogitur ad papatum. Mos antiquus osculandi pedem pontifici. Romani non audent sine facultate imperatoris eligere papam.

Tunc omnes, ut superius adnotatum est, pergentes cum gaudio multaeque aviditatis laetitia ad ecclesiam, in qua degebat, beatorum quatuor Coronatorum, eum coactum invitumque exinde abstrahentes cum hymnis laudibusque praecipuis et ad Lateranense patriarchium perduxerunt: cujus, morem [Col. 0631A] observantes antiquum, omnes osculati sunt pedes. Quanta autem in ejus pontificali electione concordia vel unanimitas fuerit, nullus breviter enarrare hominum potest. Quid autem electionis suae tempore apostolorum suffragiis suisque sanctis intervenientibus precibus de Saracenis illis, qui tam nefarium scelus commiserunt, divina virtus peregerit, hoc inconveniens aut reprehensibile non est, sive ob futurorum sive timorem, sive memoriam, praesentibus litteris adnotare. Omnes enim cum vellent, iniquitatis ac depraedationis scelere perpetrato, ad Africanam ex qua venerant regionem revertere, vasto maris pelagi vi ventorum procellarumque, sicut certa relatione cognovimus, Deo permittente, demersi sunt. Antiquumque illud Aegyptiorum miraculum ecce noviter apostolorum meruit oratio obtinere. Romani quoque, ut diximus, novi electione pontificis congaudentes, coeperunt iterum non mediocriter contristari, eo quod sine imperiali [(a) 3Kb] non audebant auctoritate futurum consecrare pontificem, [Col. 0631B] periculumque Romanae urbis maxime metuebant, ne iterum, ut olim, aliis ab hostibus fuisset obsessa. Hoc timore et futuro casu perterriti, eum sine permissu principis praesulem consecraverunt, fidem quoque illius sive honorem post Deum per omnia et in omnibus conservantes.



Dona a Leone oblata ecclesiis S. Petri, SS. Coronatorum, S. Andreae et S. Anastasii.

Jam quia humanus aestimare non sufficit arbiter, nec os referre praevalet, quantae bonitatis ac pietatis hic beatissimus exstiterit pontifex, redeamus ad ea quae fretus Dei amore sanctorum ecclesiis obtulit, et a primo pontificatus sui exordio enarremus. Hic vero insignis et praeclarus antistes superno amore exardescens obtulit in basilica beati Petri apostoli coronam ex argento purissimo unam, pensantem libras viginti et quatuor. Gabathas interrasiles duas pensantes libras duas. Vela septem, duo quidem de [Col. 0631C] fundato, et alia duo de stauraci, et tria de spanisco. Obtulit vero ibidem ad splendorem et gloriam ipsius venerandae basilicae cortinam Alexandrinam mirae pulchritudinis unam, habentem historiam pavonum portantium desuper homines, et aliam historiam aquilarum, rotarumque et avium cum arboribus. Ipse vero egregius et prudentissimus papa obtulit in basilica sanctorum quatuor Coronatorum, in qua sacerdotii sui solertissime functus est officium, canistra de argento purissimo tria pensantia libras . . . . .

Aquamanile similiter de argento mundissimo par [Col. 0632A] unum canthara cum thymiamaterio, id est pensat. libras . . . . . Vela de fundato, quae ad nitorem ipsius in arcu videntur ecclesiae pendere, duodecim. Item vela serica alba triginta et quatuor. Fecit vero in eadem basilica ad splendorem sacri altaris vestem holosericam habentem periclysin de chrysoclavo. Et aliam vestem albam cum rosis habentem rotas septem, et in medio tubulam de chrysoclavo cum effigie hominis gerentis in capite gemmas prasinas quinque. Item vestem albam de chrysoclavo cum rotis sex. Fecit autem in jam dicta basilica ad honorem et gloriam sacri altaris vela habentia cruces et hammadias de chrysoclavo et gemmis ac bullis aureis triginta tres. Velum acupictile habens hominis effigiem sedentis super pavonem unum. Item vela habentia historiam sanctae Dei genitricis tria. Item vel alia fundata quatuordecim, et alia cum veste de blattin duo.

Ipse quidem eximius et beatissimus papa fecit in basilica sanctae Dei genitricis, quae ponitur in vico [Col. 0632B] qui nuncupatur Sardorum, vestem de fundato habentem historiam sanctae Dei genitricis de chrysoclavo cum prophetis. Ipse vero a Deo amabilis et prudentissimus papa sedilia in ingressu marmoribus patriarchii construxit, quae nullus pontificum ut perficeret arbitratus est. Nam et solarium quod beatae memoriae Leo III papa construxerat, cum prae nimia vetustate fractis trabibus in ruinis cerneretur eversum, noviter pulchrius in meliorem speciem restauravit.

Hic quidem insignis et pius antistes in basilica beati Pauli apostoli superno fretus amore vespertinas publice a cuncto clero et schola constituit die natalis ejus psalli laudes. Hujus beati tempore praesulis terraemotus in urbe Roma per indictionem factus est decimam, ita ut omnia elementa concussa viderentur ab omnibus. Ipse jam saepefatus et solertissimus pontifex secundum antiquam consuetudinem canonica auctoritate decrevit atque constituit, [Col. 0632C] ut dum sacra missarum solemnia in ecclesia celebrantur, nullus ex laicis in presbyterio stare, vel sedere, aut ingredi praesumat, nisi tantum sacra plebs, quae in administratione sacri officii constituta videtur.

Ipse quidem beatissimus pontifex post caedem et depraedationem saevae gentis Agarenorum, quam in sanctorum apostolorum ecclesiis peregerunt, ad restaurationem ipsarum quotidie animum praetendebat, quatenus omnia, quae ab impiis manibus ablata fuerant, repararet, sperans aeternae futurae retributionis mercedem. Quamobrem obtulit in basilica [Col. 0633A] beati Petri apostoli butronem de argento purissimo cum gabathis argenteis pendentibus in catenulis septem. Fecit autem ad illuminationem ipsius basilicae rete aeneum cum canistris argenteis decem et septem. Nam et pharum mirae magnitudinis ad splendorem et gloriam saepius memoratae ecclesiae repararavit. In qua etiam obtulit coronam de argento mundissimo pensantem libras . . . Vela de fundato, quae in ambitu sacri altaris pulchriora pendent viginti quinque. Item vela leonum habentia historias, quae ante vestibulum sacrae confessionis cernuntur pendere decem. Et alia vela de fundato, quae inter ipsius venerandae basilicae laevaque coruscant quadraginta et sex. Item vela de fundato, quae in arcu ad ornatum et decorationem presbyterii pendent triginta et tria. Verum etiam et alia vela de fundato, quae in diversis ejusdem basilicae locis ipse almificus papa constituit pendere decem octo. Et alia item vela, quae ante januas sacrae basilicae pendent quatuor.

[Col. 0633B] Hic vero insignis et prudentissimus praesul superno fretus amore fecit in basilica sanctorum martyrum quatuor Coronatorum vestem de chrysoclavo habentem historiam resurrectionis Domini Jesu Christi, atque effigies praedictorum martyrum: et ipsius almifici praesulis animus tantum divino fulgebat amore, ut ea quae pridem ex beati Petri apostoli ecclesia ab impiis manibus innumerabilia fuerant bona ablata, suo praecipuo tempore libente voluerit pectore omnia noviter instaurare.

Idcirco ad decus et honorem ipsius praedictae ecclesiae fecit coronas ex argento purissimo miro compositas opere duas pendentes in catenulis argenteis cum gemmis et bullis deauratis, pensantes una libras centum triginta duas, et alia centum et triginta, habentes una clamacterios argenteos subter pendentes triginta et septem. Et aliam simili modo habentem quadraginta. Et quia divino semper erat munere perornatus, dignamque de omnibus curam et sollicitudinem [Col. 0633C] habere studebat feliciter, fecit in oratorio sancti Andreae apostoli ad sanctum Petrum vela majora de fundato duo, et alia minora quinque, ornata in circuitu de blattin.

Ipse vero a Deo protectus venerabilis et praeclarus pontifex fecit in monasterio sancti Anastasii pro aeterna animae suae redemptione vestem sericam de fundato unam habentem historiam aquilarum.

Similiter et vela de fundato duo compta in circuitu de blattin. Simili modo fecit in monasterio sanctae Praxedis vestem de fundato unam.

Hic quoque praedictus praesul a die qua divina fretus potentia sacram apostoli Petri sedem omni benignitate conscendit, mox de priscis vel antiquis sacri palatii usibus, atque ordinibus, qui sub praedecessorum suorum pontificum tempora erupti, atque diversa consuetudine fuerant deleti, ideo ad suae memoriam sanctitatis universos reducere, vel in meliorem statum, quam nuper fuerant, omnia libenti [Col. 0633D] animo ordinare avide conatus est.

Nam et accubitum, quod domnus Leo bonae memoriae tertius papa a fundamentis construxerat, et omnia ornamenta quae ibi paraverat, prae nimia vetustate et oblivione antecessorum pontificum delata sunt. Et in die natalis Domini nostri Jesu Christi secundum carnem tam domnus Gregorius, quam et domnus Sergius sanctae recordationis ibidem minime epulabantur. Isdem vero beatissimus et summus praesul Leo quartus cum gaudio et nimia dilectione omnia ornamenta, sive alimenta, quae inde deleta fuerant, noviter reparavit, et ad usum pristinum magnifice revocavit.



Crux a Carolo Magno oblata.

Necnon et crucem ex auro purissimo gemmis ornatam, quam Carolus piae memoriae imperator Francorum et Romanorum in basilica Salvatoris Domini nostri Jesu Christi, quae Constantiniana nuncupatur, [Col. 0634A] temporibus domni Leonis sanctae recordationis tertii papae obtulerat, quae mos erat, ut in litaniis ante sacratissimum pontificem ipsa praecederet, et sic permansit usque ad tempus sanctae recordationis domni Paschalis papae, unde diabolica suggestione a malis extorta est, et a latronibus nocte furtim ablata. Et nullus deinceps praecessorum pontificum, tam domnus Paschalis, quam domnus Eugenius, sive domnus Valentinus, sive domnus Gregorius, necnon et domnus Sergius recordatus fuit, ut eam restauraret, et ad usum sanctae Dei Romanae Ecclesiae repararet. Sed isdem praefatus et magnificus praesul fecit ex auro purissimo, et mirae magnitudinis margaritis et gemmis hyacinthinis et prasinis utiliter ornavit, et ad usum pristinum sanctae Dei genitricis Romanae ecclesiae mirifice decoravit.

Hic vero praecipuus et insignis praesul divinarum Scripturarum in scientia et eruditione probatissimus exstitit praedicator, qui fama tantae beatitudinis atque sanctitatis claruit, ut in conspectu universi [Col. 0634B] istius in Christo fundatae Ecclesiae populi miracula operaretur. In primo quidem pontificatus sui anno juxta. basilicam beatae Luciae martyris, quae in Orfea [Plat. Ortea] sita est, in quibusdam terris abditisque cavernis diri generis serpens, qui basiliscus Graece, Latine regulus dicitur, ortus est, qui flatu suo ac visione omnes qui ad easdem properabant cavernas celeriter necabat, mortisque tradebat periculo: ita ut omnes stupor ac timor invaderet, serpentis virtutes mirantes, et cladem.



Leo papa basiliscum fugat.

Ipse vero beatissimus et praeclarus pontifex hanc populi necem audiens atque perniciem, ad orationes se convertit, cum jejuniis Dominum deprecari non cessans, ut ab hujusmodi omnes interitu liberaret. Dum haec agerentur, praeclarus et celeberrimus dies advenit, in quo beatae Dei genitricis semperque virginis Mariae assumptio celebratur. Tunc praefatus [Col. 0634C] et universalis papa a patriarchio cum hymnis et canticis spiritualibus sancta praecedente icona ad basilicam sancti Adriani martyris, sicut mos est, propriis pedibus cum omni clero perrexit. De qua regressus cum omni fidelium coetu ad basilicam beatae genitricis Dei et Domini nostri Jesu Christi, quae ad praesepe dicitur, cum Dei laudibus magna comitante caterva populi properabat. Qui cum pervenisset ad locum in quo ipse saevissimus basiliscus tetris, ut jam superius diximus, jacebat cavernis, omnem clerum et populum stare praecepit, atque juxta easdem cavernas properans, super foramen ipsius, ubi pestiferi flatus egrediebatur serpentis, intrepidus stetit, et oculos ad coelum pariter tetendit et palmas, Christumque qui est super omnia Deus, profusis lacrymis deprecatus est, ut ab eodem loco diri serpentis genus sua potentia effugaret. Et data super populum oratione, Dei laudes ad basilicam, quam superius memoravimus, profectus est exhibere. Ab [Col. 0634D] eodem vero die ipse pestifer basiliscus ita effugatus, atque ab ipsis projectus est antris, ut ultra in illis locis nulla laesionis ejus macula appareret. Et aliud miraculum ipse almificus papa perfecit, quod enarrare breviter inchoemus.



Idem oratione et signo crucis incendium exstinguit.

In ipso quod superius memoravimus pontificii sui exordio Saxonum vicum validus ignis invasit, qui flammarum virtute cuncta comburere coepit validius, ubi populorum multa congregata sunt agmina, quae hujus incendii flammas volebant exstinguere: sed ventorum flatibus altius extendebatur ignis in acre, cuncta comburens, atque comminuens, ita ut propius beati Petri principis apostolorum basilicae proveniret, Saxonum, Longobardorum domos, ac porticum concremans atque diripiens.

Quo audito ipse beatissimus pontifex anxius illuc celeri cursu profectus est, et obvius ante ignis impetum [Col. 0635A] se praeparavit, ac Dominum deprecari coepit, ut ipsius incendii flammas exstingueret, et crucis propriis faciens signaculum digitis, amplius ignis extendere flammas non potuit, sed beati virtutem ferre non valens pontificis, exstinctas flammas redegit in cinerem.



Dona ejusdem in ecclesia S. Petri, SS. Coronatorum, etc.

Ipse vero a Deo amabilis et prudentissimus papa fecit in basilica beati Petri apostoli vela de fundato in circuitu compta de blattin numero quadraginta quinque. Fecit autem isdem egregius pontifex in monasterio sancti Martini, quod beati Petri basilicae cohaeret, ad laudem et gloriam ipsius beati Martini oraculi mirae pulchritudinis vestem perfecit, habentem historiam superius memorati sancti jacentis in lectulo cum effigie Salvatoris Domini nostri Jesu Christi. Simul effigiem sanctae martyris Agathae habentis [Col. 0635B] ad pedes effigiem ipsius almi pontificis, habentem gemmas hyacinthinas decem et septem. Item in eodem oratorio fecit vela quatuor, et unum quidem habens rotas de chrysoclavo tres.

Fecit idem in basilica sanctorum quatuor fratrum vestem de fundato unam habentem historiam ipsorum sanctorum martyrum, et effigiem ipsius almi praesulis habentem gemmas duodecim, similiter et vela de fundato quatuor.

Hic vero venerabilis et praeclarus pontifex fecit in basilica beati Petri apostoli nutritoris sui canistrum interrasile de agento purissimo pensans libras . . . . . Ubi supra obtulit coronas de argento mundissimo pensantes libras . . . . Hic vero beatissimus et praeclarus papa superno fretus amore obtulit beato Petro apostolo ad splendorem et gloriam ipsius sanctissimae basilicae lucernam bimyxem de argento purissimo pensantem libras quadraginta quinque.

Isdem beatissimus praesul fecit in ecclesia beati Silvestri confessoris atque pontificis, qui ponitur in [Col. 0635C] monte Soracte, vestem de fundato unam habentem angulos quatuor, duos quidem Tyrios, et duos fundatos. Fecit etiam isdem sanctissimus et beatissimus praesul in ecclesia beati Petri principis apostolorum vela quae pendent in arcu presbyterii ex auro texta habentia historiam beati Petri apostoli numero decem et octo. Necnon in oratorio beati Leonis confessoris atque pontificis, quod est situm infra praedictam ecclesiam, vestem de fundato unam habentem historiam Aquilarum. Obtulit quoque ubi supra coronam de argento unam pensantem libras . . . . .

Jam etiam fecit ibi vela de fundato ornata ex utraque parte de blattin numero viginti. Obtulit etiam beato Petro apostolo calices de argento, qui sedent super circuitu altaris numero sexdecim pensantes libras . . . . . Verum etiam et calicem pendentilem cum catenulis et delphinis pensantem libras . . . . Item sanctissimus et coangelicus praefatus praesul post depraedationem Saracenorum istius ecclesiae fecit [Col. 0635D] super corpus beati Petri apostoli imagines argenteas, totasque numero tres, et unam quidem in medio habentem effigiem Salvatoris Domini nostri Jesu Christi cum gemmis in capite per crucem ornatam hyacinthinis et prasinis. Item aliam quamdam positam ad dextram partem Salvatoris, et habentem vultum beati petri apostoli, et beatae Petronillae. Aliam quamdam positam ad partem laevam depictam vultum habentem beati Andreae apostoli, simul et vultum praedicti summi praesulis pensantem libras centum et quatuor. Fecit ubi supra phara aerea, quae sedent super vestibulum sacri altaris numero duodecim.



Restituit monasteria. Praedicavit populo. Octavam assumptionis beatae Virginis celebrari jussit.

Saepe vero hic beatissimus papa omnia sanctorum quae destructa fuerant loca reaedificare magnopere cupiebat. Nam monasterium Corsarum, quod juxta [Col. 0636A] basilicam beati Sixti martyris atque pontificis situm est, quod quorumdam malorum hominum fuerat operibus desolatum, et ad saecularem habitationem perductum, pro salute ac futura retributione animae suae perfectius restauravit. In quo etiam ancillarum Dei congregationem, munivit ad persolvendum Dei, omnipotentis quotidie laudes, muneribus auxit, divitiis perornavit, et omnia sacris praeceptis, quae exinde ablata fuerant, restaurans, suis sanctis digitis plenius ea confirmavit. Is saepius memoratus et beatissimus papa praedicationis suae alloquio multos ad cognitionem veritatis perduxit, et salutiferas omnibus operationes quotidie demonstravit.

Nam octavam assumptionis beatae Dei genitricis diem, quae minime Romae antea colebatur, vigiliis sacris, matutinisque cum omni clero pernoctans laudibus in basilica ejusdem semper virginis dominae nostrae, quae foris muros juxta basilicam beati Laurentii martyris sita est, celebrari praecepit.

In quam etiam magna populi multitudo convenerat, [Col. 0636B] novae festivitatis cupiens celebrare solemnitatem. Hoc ipse magnanimus cum videret antistes, in omnes qui aderant huic celebritati plures argenteos erogavit. Fecit vero idem beatissimus in ejusdem Dei genitricis semperque virginis Mariae ecclesia vestem de fundato unam. Necnon fecit ibidem vela numero quadraginta quinque. Et infra in ipsius ecclesiae oratorium, quod vocitatur beatae Barbarae, obtulit vestem de fundato unam.



Dona oblata ecclesiis.

Ipse a Deo praecipuus antistes et in oratorio sanctae Eugeniae fecit vestem de fundato unam.

Et hic solertissimus, Deo opitulante, sanctissimusque et in omnibus praeclarus atque praecipuus pontifex magno animo et pura voluntate donavit in ecclesia beati protomartyris Stephani, quae ponitur foris muros juxta ecclesiam beati Laurentii martyris, vestem de fundato unam. Et infra hujus moenia [Col. 0636C] ecclesiae in oratorio beati Leonis martyris fecit vestem de fundato unam. Et ipse mitissimus pontifex, atque acutus in omnibus bonis, obtulit in ecclesia beatae Dei genitricis semperque virginis Mariae dominae nostrae, quae ponitur infra praedictum monasterium, quod vocatur Corsarum, fecit vestem de fundato unam. Ubi supra obtulit in oratorio sancti Caesarii vestem de fundato unam.

Fecit isdem benignissimus crucem auream noviter, et ipsa crux, ut mos antiquitus est, subdiaconi manibus ferebatur ante equum praedecessorum pontificum, quam, Deo juvante, in auro et argento ac gemmis melius renovavit. Obtulit vero in ecclesia beatae Nymphae martyris quae esse videtur in civitate Portuensi, vestem de fundato unam. Similiter fecit in ecclesia beatorum martyrum Cosmae et Damiani, quae in Silva candida esse videtur, vestem de fundato unam. Necnon ubi supra obtulit vela de fundato tria ornata in circuitu de blattin. Hic vero beatissimus [Col. 0636D] papa sacratissimorum martyrum sepulcra devota mente ardentique assidue pectore visitabat: quos vigiliis sacrisque orationibus cuncto pro orthodoxae fidei populo exorabat.



Monasterium construit.

Die autem quadam cum ad sepulcrum beati Laurentii martyris pervenisset, et solito more orationem expleret, diligentius inquirere coepit, ac dicere: Quanti quotidianas hic monachi Deo omnipotenti referunt laudes? Tunc omnes, qui aderant, beato pontifici protulerunt, quod a quibusdam pontificibus duo monasteria ibidem fuissent constructa, sed pro magna paupertatis inopia in desolationes reducta sunt. Mox autem ipse almificus pontifex superno nutu compunctus monasterium, quod nunc sancti vocatur Stephani et Cassiani, restaurans, muneribus ac divitiis locum plenissime perornavit. In quo etiam sanctae conversationis plures Graecos genere instituit [Col. 0637A] monachos, qui Deo omnipotenti, eidemque martyri die noctuque laudes persolverent.

Ipse quidam a Deo protectus et venerabilis praesul intra basilicam beati Petri apostoli oraculum mirae pulchritudinis summique decoris construxit, quod pulchris marmoribus circumdans splendide compsit, absidamque ejus ex musivo, aureo superinducto colore, glorifice decoravit. In quo etiam venerabile corpus beati Leonis confessoris atque pontificis recondens, sacrum desuper construxit altare, et ciborium cum cruce exaurata, ad laudem et gloriam Christi nominis, hoc fretus amore perfecit, ut sibi dignum in aethere conquireret locum.



Dona ecclesiis oblata.

Patratis itaque omnibus atque perfectis operibus, quorum jam sigillatim superius nomina scripta vel memorata sunt, confestim isdem pastor et pater egregius quamvis universarum proficuam ecclesiarum [Col. 0637B] Dei curam dignamque sollicitudinem gereret, et ad omne opus bonum prae omnibus intentus existeret, ex intimo cordis sui longa trahens suspiria, cum quotidie beatissimi apostolorum pricipis Petri sacratissimum altare cerneret violatum et ad tantam inhonestatem. a Saracenis perfidis Deoque contrariis et vilitatem perductum, etiam et (quod dolentes moerentesque dicimus) ipse undique Christianum populum ad jam fati principis sacratissima, orationis causa vel gratia, limina destinari cerneret, et ob hoc vota sua, ut olim perficere non pleniter satagebat. Ideo omnipotentis Domini fretus auxilio, atque consilio et virtute munitus, aureis simulque argenteis tabulis non tantum confessionem sacram, verum etiam frontem saepedicti altaris satis decenter et honorifice perornavit, ut praesens per omnia opus ibidem dedicatum luce clarius manifestat. Quamobrem venerandi altaris frontem praecipuam tabulis ex auro optimo noviter exornavit, et eam gemmis quamplurimis [Col. 0637C] valde optimis ac pretiosis totam circumdedit, et in meliorem ut prius statum decoremque perduxit. In quibus scilicet aureis, ut dictum est, tabulis non solum Redemptoris nostri forma depicta praefulget, verum et ejus resurrectio veneranda, atque judicium sacrae ac salutiferae crucis.

Petri quoque Paulique pariter vultus atque Andreae in praenominatis tabulis similiter splendent, atque coruscant: inter quos sanctissimi quarti Leonis praesulis, necnon et specialis filii sui domini imperatoris Lotharii, propter futuram memoriam, sive mercedem, personae Deo carae per cuncta saecula venerandae, depictae sunt. Fecit denique tabulam de smalto, opus ducentas sexdecim auri obryzi pensans libras. Confessionem vero crebro dicti altaris tabulis ex argento paratis purissimo, simili modo tota animi devotione ad antiquum decus et statum perduxit. In quibus Salvatorem in throno sedentem conspicimus, pretiosas in capite [Col. 0637D] gemmas habentem et a dextris illius cherubim, a laeva quoque ejus vultus apostolorum caeterorumque depictos. Imo et rugas fecit sacrae confessionis ex argento constructas, vultus habentes beatissimi Petri et Pauli, pensantes libras ducentas et octo.

Ipse vero a Deo amabilis et prudentissimus pontifex fecit in basilica beati Petri apostoli vela ex auro texta pendentia in arcubus compte in circuitu de blattin numero undecim. Necnon in oratorio sancti Leonis pontificis intra ecclesiam beati Petri apostoli fecit vestem sericam albam sigillatam cum gammadiis et periclysi de blattin unam, et vela similiter alba majora duo, minora octo. Et in monasterio sancti Caesarii, quod ponitur in palatio, fecit vestem de fundato unam, et vela octo.

Ipse vero a Deo protectus et venerabilis pontifex propter retributionem et mercedem animae suae fecit in coemeterio beatae Agathae martyris, quod ponitur [Col. 0638A] foris portam beati Pancratii martyris vestem de fundato unam, et vela octo.

Quisnam dicere valeat, vel narrare sufficere possit, quanta ipse a Deo protectus et solertissimus papa sanctis locis devota obtulit mente dona? Nam in oratorio, quod Pauli dicitur papae, mirae pulchritudinis obtulit vestem Aquilarum habentem historiam cum cruce de chrysoclavo et gammadiis unam. Fecit autem in oratorio sanctorum Processi et Martiniani splendoris non modici vestem cum rotis et hominibus, et historiam cum cruce, similiter de chrysoclavo et gammadiis unam.

Aliam vero vestem fulgidae visionis in basilica S. Petronillae perfecit, habentem rotam aquilamque cum cruce de chrysoclavo et gammadiis unam.

Obtulit vero in oratorio sanctae Dei genitricis semper virginis dominae nostrae Mariae, quod in Mediana consistit, vestem similiter cum rotis aquilisque et cruce de chrysoclavo cum gammadiis unam. Fecit quidem in oratorio sancti Adriani vestem cum rotis [Col. 0638B] hominumque effigiebus cum cruce similiter de chrysoclavo et gammadiis unam. Ipse vero saepius memoratus et beatissimus papa obtulit in basilica sancti Sebastiani martyris, quae in Frascata consistit, vestem pretiosissimae claritatis cum cruce de chrysoclavo et gammadiis unam.



Muros Urbis reparat.

Qui summus et praecipuus praesul fecit in basilica beati Petri apostoli cortinam holosericam cum historiis multis claritatis immensae ad decorem et gloriam ipsius sacratissimae basilicae unam. Cum vero haec, et quae scripta sunt, Leo vir beatissimus quartusque praesul Domino solatiante amoris ac desiderii gratia per diversa piorum loca sanctorum perfectius contulisset, tunc de Romanae urbis statu ac restauratione murorum, qui longo jam senio atque vetustate nimia fracti dirutique funditus videbantur, coepit cum Jesu Christi Domini tractare consultu, [Col. 0638C] ne, si diu sub hac negligentia sive oblivione consisterent, aut, Domino permittente, facilius ab hostibus aut capi, aut forsan expugnari potuissent. Ideo, ne hoc in futurum malum fieret, omnes praenominatae muros civitatis Romanae, duodecima instante indictione, renovare, atque ad priorem cultum decusque reduci, tota mentis alacritate curavit. Et non solum muros quos diximus celeri fieri agilitate praecepit, sed et portas, quibus omnes saepe clauditur civitas, novo cultu lignisque praevalidis ob inimicorum metum sive terrorem reaedificari festinantius jussit. Quae denique omnia, ut cito fierent, et ad effectum decoremque essent perducta, praefatus vir apostolicus indesinenter non solum equo residens, verum etiam suis pedibus propriis per muros vel portas cum suis fidelibus discurrebat, quatenus in restauratione eorum mora nulla aut dilatio fuisset exorta. Quapropter, ut ante jam dictum est, inter curas maximam de Romana urbe curam ac sollicitudinem [Col. 0638D] venerandus pontifex gerens undique ad meliorem novumque cultum cuncta noviter deduxit, quindecim ab ipso solo turres, quas funditus dirutas per circuitum urbis reperit, novis fabricis restaurari praecepit.

Quarum denique duas juxta Portuensem portam ita prudenter ac sapienter venerabilis praesul ad ipsam oram Tiberis, id est juxta littus fluminis aedificari disposuit, ut nullus prius hominum vel cogitare vel considerare valebat. Et quia per hunc locum non solum naves, verum etiam homines ante facile ingrediebantur, nunc autem vix unquam per eum parvae naviculae introire valebant, et hoc propter futurum hostium Saracenorum periculum et salutem Romanae urbis factum est.

Ipsas igitur turres non solum lapidibus, sed etiam ferreis muniri curavit catenis, quatenus, nisi necessitas fuerit, per eumdem locum nulla valeat navis transire. Quod noviter opus constructum, et Romanae [Col. 0639A] urbis defensionem praestat, et videntibus non modicum, sed grande miraculum, quia cum magna sapientia, subtili prudentia et honestate patratum est.



Corpora sanctorum Urbi intulit. Ecclesiam exstruxit. Dona ecclesiis collata.

Ipse quoque a Deo protectus et beatissimus papa multa corpora sanctorum, quae diu occulta jacuerant, summo studio summoque cordis affectu ad honorem omnipotentis Dei infra hujus almae Urbis moenia mirifice congregavit. Nam et corpora sanctorum quatuor Coronatorum solerti cura inquirens reperit. Pro quorum desiderabili amore basilicam, quae sanctorum fuerat nomini consecrata, quam ipse, dum ad pontificii deductus est apicem, prudentissimo moderamine rexit, quae per olitana curricula temporum quassata vetustatis defectu, et pene ruinis confracta diuturna antiquitate videbatur et convulsa, supernae [Col. 0639B] virtutis annuente clementia in splendidiorem pulchrioremque statum a fundamentis construxit, et ad laudem omnipotentis Dei eorum sacratissima corpora cum Claudio, Nicostrato, Symphoriano, atque Castorico et Simplicio, necnon Severo, Severiano, Carpophoro et Victorino, quatuor fratribus. Item Marius, Audifax et Abacum, cum Felicissimo, et Agapito, Hippolyto cum suis familiis [famulis] numero decem et octo. Aquilino, Aquila et Prisca, Narcisio et Marcellino, Felice, Symmetrioque, Candido atque Paulino, Anastasio et Felice, Diogene, et Liberali, Festo et Marcello, atque Exuperanti, Pudentiana et Benedicto, Felice et Venantio, necnon capite sancti Prothi, sanctaeque Caeciliae, sancti Alexandri, sanctique Sixti, et sancti Sebastiani, atque sacratissimae virginis Praxedis pariter sub sacro altari recondens collocavit, et alia multa, quorum nomina Deo sunt cognita. Super quod etiam ad gloriam Creatoris miro opere miraeque pulchritudinis fecit ciborium ex argento purissimo, [Col. 0639C] aureo superinducto colore, cum gemmis prasinis, et hyacinthinis pensans libras trecentas tredecim et semis.

Insuper obtulit in eadem Ecclesia vela rubea, quae pendent in circuitu altaris numero quatuor.

Idem quoque sanctissimus praesul fecit in oratorio praedictae beatae, Barbarae, quod constructum est intra ecclesiam sanctorum quatuor Coronatorum coronam de argento pensantem libras duodecim. Necnon in eodem oratorio obtulit gabathas de argento decem pensantes libras . . . Verum etiam in suprascripto oratorio fecit vestes de fundato tres habentes in medio cruces cum gammadiis et vela duodecim.

Praedictus etiam venerabilis pontifex fecit in basilica beati Stephani pontificis, via Latina, milliario tertio, vestem de fundato unam cum cruce in medio, vela sex. Ubi obtulit patenam et calicem sanctum modicum de argento pensantia libram unam et semis. Obtulit etiam beatissimus praesul in ecclesia [Col. 0639D] beati principis apostolorum thuribulum de argento exaurato, apostolatus legens nomen domini Leonis quarti papae, pensans libras quatuor.

Ubi etiam in oratorio beati Gregorii confessoris atque pontificis fecit vestem de fundato cum gammadiis et crucem ex argento texto unam. Similiter ibi ipse in oratorio beati Pastoris martyris vestem pari modo fecit unam. Necnon et in oratorio beatae Dei genitricis, quae ponitur ad ambonem, eodem modo fecit vestem unam, et in oratorio sanctae superexaltatae crucis fecit vestem simili modo unam. Necnon et in oratorio, quod ponitur ad fontem, fecit similiter vestem unam et vela de quadruplo.

Ipse vero venerabilis et praeclarus pontifex fecit in ecclesia sanctorum quatuor Coronatorum super altare majore vestem de fundato cum cruce in medio, et gammadias, et in gyro listam de fundato unam. Ubi supra in oratorio sanctae Barbarae similiter fecit vestem de fundato unam. Et in oratorio [Col. 0640A] sancti Sixti eodem fecit vestem unam. Et in oratorio sancti Nicolai similiter fecit vestem cum aquila una. Necnon et in ecclesia eadem fecit cortinam lineam cum cruce in medio, et in gyro listam de fundato mirae magnitudinis. Piis moribus, his sacrisque perornatus operibus, papa obtulit in saepius memorata, quam fretus amore fundaverat, aula, patenam ex argento purissimo aureo superinductam colore, cum crucis trophaeo, salvatorisque effigie, sanctaeque Dei genitricis et sanctorum apostolorum pulchro schemate decoratam pensantem libras septem. Similiter calicem sanctum auroque perfusum evangelistarum habentem iconam et crucem, pensantia libras quatuor.

Necnon ex argento purissimo cantharum exauratum, in quo signaculum in circuitu depressum cernitur crucis, cum prophetarum effigiebus, beatissimique Stephani primi martyris icona. Verum tamen et thuribulum ex argento mundissimo apostolicum unum.

[Col. 0640B] Gabathas ad nitorem ipsius venerandae basilicae exauratas quatuor pensantes pondus duarum et semis librarum.

His omnibus ita gestis confessionem cum sacro altari argenteis tabulis pensantibus libras nonaginta et tres decoravit sanctorumque effigiebus perornavit.

Super quod etiam obtulit regnum de argento purissimo cum pretiosissimis gemmis, habens in medio crucem, quod usque nunc super eodem pendere altari conspicitur. Ubi etiam obtulit vela de fundato quadraginta et tria.



Dona monasteriis collata.

Ipse vero saepius memoratus et praeclarus antistes superno inflammatus amore, obtulit in monasterio sancti Silvestri, sanctique Benedicti et sanctae Scholasticae, quod nuncupatur Sub lacu, vestes de fundato tres, et vela similiter de fundato septem. Fecit etiam idem beatissimus praeses post depraedationem [Col. 0640C] Saracenorum in ecclesia beati Petri apostoli crucifixum mirae magnitudinis constructum cum gemmis hyacinthinis de argento purissimo, exauratum, pensantem libras septuaginta, et alias gemmas albas septem, majorem unam.

Ea item, quae inter caetera per sanctissimi praesulis assiduas preces ac lacrymas a Domino exauditas duodecima insistente indictione mirabiliter acta vel gesta sunt, non inutiliter agemus, si ob aeternam memoriam huic operi clarius inserere studeamus, ut quantae sanctitatis in hac aerumnosa vita vir iste exstiterit, praesentes ac futuri facilius cognoscant.



Saracenorum impugnatio.

Denique post nefandam, et lugubrem, omnique plenam miseria Saracenorum depraedationem, quam in primo ecclesiarum omnium capite, sancta scilicet Romana Ecclesia, hortatu diabolico peregerunt, voluerunt iterum ipsi Satanae filii similia in Romanos fines et Ecclesiam beatissimi apostoli Petri, ut olim, [Col. 0640D] damna inferre et deinde victores ad loca, quibus egressi fuerunt, remeare: sed cura ac studio summi praefulgente atque vigilante pastoris haec minime perficere potuerunt. Tamen ut fideles in Domino amplius fideliores jure existant, et illius signa, ac veneran la miracula ex vete ibus noviter emanasse non dubitent, a principio recensendum est quid de eis divina eodem tempore misericordia mirabiliter egit quantisque miseriis atque calamitatibus gens illa pestifera merito protrita dilapsa est. Quamobrem pristinum reminiscentes lucrum, vel praedam quam fecerant, multiplicata iterum perversorum hominum manu, multisque cum navibus ad urbem expugnandam Romanam duodecima indictione vigente venire crudeliter decreverunt.

Multisque etiam diebus in loco qui Tozarum dicitur juxta insulam Sardiniam demorati sunt. A qua digressi ad Romanum portum, Deo illos non adjuvante, venire conati sunt.



Conspirant Neapolitani et alii contra Saracenos.
[Col. 0641A]

Quorum iniquus ac nefandus adventus Romanos non mediocriter terruit. Sed quia Ecclesiam suam Deus omnipotens semper inviolatam custodivit, et deinceps custodire non desinit, excitavit tunc inter caeteros omnium Neapolitanorum, Amalphitanorum, Cajetanorumque corda, ut una cum Romanis contra eos insurgere ac dimicare fortiter debuissent. Mox etenim a locis propriis egressi ante Saracenos inutiles, ipse cum suis navibus conjunxerunt [id est pervenerunt] suumque repentinum adventum beatissimo Leoni quarto pontifici notum fecerunt: et quod se ob nullam rem venisse aliam sunt professi, nisi ut de paganis, Domino auxiliante, victores existerent. Tunc demum venerabilis papa aliquantos ex eis prius ad se Romam venire praecepit, volens specialiter scire ab eis si eorum pacificus esset adventus vel non, sicuti et factum est.



Ostiae papa cantat missam.

[Col. 0641B] Inter quos tunc filius Sergii magistri militum, qui erat ordinatus super exercitum nomine Caesarius, advenit: quos benigne in palatio Lateranensi suscipiens, causam pro qua venerunt inquisivit. Illi autem ob aliud non venisse testati sunt, nisi ob hoc quod superius legitur exaratum. Quorum pius apostolicus credulus verbis cum magno armatorum procinctu, mox ad civitatem Ostiam properavit, omnesque Neapolitanos grandi atque eximia devotione suscepit. Qui ut summum praesulem conspexerunt, pedes ejus humo prostrati venerabiliter sunt osculati, gratiasque omnipotenti altithrono retulerunt, qui ad se confortandos talem dirigere decrevit antistitem. Qui ut meliores de Belial filiis victores existerent, summopere deprecati sunt, ut de suis sacris manibus corpus Dominicum percipere meruissent. Quibus ore suo missam in ecclesia beatae Aureae decantavit, atque universi ex illius, ut dictum est, manibus communionem sumpserunt. Et antequam [Col. 0641C] haec fierent, usque ad praefatam ecclesiam cum hymnis ac litaniis canticisque praecipuis, simul cum ipsis Neapolitanis, Christo auxiliante, profectus est. In qua etiam flexis genibus Altissimum deprecatus est, quatenus orationibus suis ipse Christianorum hostes in manus resistentium tradere dignaretur.



Oratio contra Saracenos composita.

Super quos etiam multis cum lacrymis hanc orationem obtulit, dicens: Deus, cujus dextra beatum Petrum apostolum ambulantem in fluctibus ne mergeretur erexit, et coapostolum ejus Paulum tertio naufragantem de profundo pelagi liberavit, exaudi nos propitius, et concede, ut amborum meritis horum fidelium vestrorum brachia contra inimicos sanctae Ecclesiae tuae dimicantia omnipotenti dextera tua corroborentur, et convalescant, ut de recepto triumpho nomen sanctum tuum in cunctis gentibus appareat gloriosum. Per Dominum nostrum, etc.



Vento classes Saracenorum disperguntur. Saraceni misere disperguntur et pereunt.
[Col. 0641D]

Die vero altera postquam a jam dicta civitate venerabilis reversus est praesul, ipsi scelerum socii, sive participes, juxta littus maris Ostiensis multis cum navibus apparuerunt. Contra quos Neapolitani impetum facientes dimicare fortiter voluerunt, etiam aliquantos vulneraverunt ex illis, et deinde triumphum accepissent, si unum non citius impedimentum accidisset: nam dum adinvicem attentius dimicarent, subito tam validus ac supereminens excitatus est ventus, qualem quis his temporibus meminisse non valeat, qui utrasque naves confestim divisit. Tum Saracenorum naves primo veniebant usque ad oram maris, deinde vento flante marique elevato procellis dispergebantur, et iterum post aliquantulum confractis viribus revertebantur. Deus enim omnipotens, ut pro certo credimus, hunc [Col. 0642A] ex thesauro suo produxerat ventum, qui eos ad nocendum foras minime permisit exire. Super his novis mysticisque miraculis, quae nobis licet non meritis divinitas ostendere ac demonstrare nostris dignata est temporibus, semper glorificanda et collaudanda est veri Dei nostri clementia, qui eos ad locum quem desiderabant tantum permisit aspicere, et tamen, ne capere possent, virtutis suae potentia longius expulit, multosque postea non tantum per intercessiones et merita beatissimorum Petri ac Pauli principum non tantum maris profunditas, verum etiam fames et gladius indesinenter exstinxit.



Saraceni quidam in ruinis relicti.

Ex quibus per quasdam insulas nostras fame laborantes plurimi a nostris hominibus interfecti sunt. Caeteros autem causa veritatis ac testimonii vivos comprehendentes Romam duxerunt. Quorum Romani proceres, ne multiplicatus numerus videretur, multos prope portum nostrum Romanum in ligno [Col. 0642B] suspendi jusserunt. Aliquantos etiam nos ferro constrictos vivere jussimus, pro hac solummodo causa, ut spem nostram, quam in Deo habemus, et illius ineffabilem pietatem, necnon et propriam tyrannidem luce clarius scire valuissent. Et post haec, ne otiose, aut sine angustia apud nos viverent aliquando ad murum, quem circa ecclesiam beatissimi apostoli Petri habebamus inceptum, aliquando per diversa artificum opera, quidquid necessarium videbatur, per eos onera jubebamus deferri.



Dona ecclesiis oblata.

Pro his igitur beneficiis, ut jam enarratum est, beatus pontifex obtulit in basilica beati Petri principis apostolorum post depraedationem gentis Agarenorum, arcus de argento mundissimo numero tredecim. Ex quibus duos posuit a parte dextra atque sinistra in presbyterio mirae magnitudinis pensantes libras . . .

[Col. 0642C] Isdem quoque beatissimus praesul fecit in ecclesia beati Petri principis apostolorum vestem unam auro textam habentem historiam, qualiter beatus Petrus praedicavit ad sanctam Romanam ecclesiam, cum gemmis albis, id est margaritis septem, et cum gemmis prasinis undecim, necnon et gemmis hyacinthinis viginti et septem.

Fecit et in ecclesia beati Andreae apostoli ciborium super altare ex marmore, necnon et calicem de argento cum coronis pendentibus in eodem ciborio numero duodecim pensant. libras . . . . Fecit etiam ibi ipsum campanile, et posuit campanam cum malleo aereo, et cruce, exaurato. Necnon et in Ecclesia beati Petri apostoli obtulit thuribulum ex auro purissimo ex diversis gemmis ornatum. Et in ecclesia beatae Dei genitricis semperque virginis Mariae dominae nostrae, quae ponitur ad sanctum Laurentium foris murum, fecit vestem unam, habentem historiam resurrectionis Domini nostri Jesu Christi, et imaginem almifici praedicti praesulis.

[Col. 0642D] Fecit etiam in ecclesia sanctorum quatuor Coronatorum canistra de argento undecim, pensantia libras viginti quatuor. Obtulit et in ecclesia beati Petri apostoli crucem ex auro purissimo ex diversis gemmis hyacinthinis, albis et smaragdis mirae magnitudinis ornatum, quae stat parte dextra juxta altare majus. In qua etiam noviter renovavit virgam, et deargentavit eam, in qua praedicta crux continetur, pensantem libras argenti undecim et semis, legente de nomine domini Leonis quarti Papae.

Obtulit et in ecclesia beati Stephani protomartyris vestem ex auro texto cum gemmis hyacinthinis quatuor. Isdem praedictus almificus et summus praesul nimio amore ductus, et bonis moribus affectus, fecit in ecclesia beati Christi martyris Laurentii sita foris murum civitatis Romanae vestem de serico mundo cum aquilis, habentem tabulas auro textas tres, ex utraque parte habentes martyrium praedicti martyris depictum, et imaginem praedicti praesulis.

[Col. 0643A] Necnon fecit in ecclesia sanctorum martyrum quatuor Coronatorum imagines de argento exauratas tres, unam quidem habentem vultum Salvatoris, et alias duas habentes vultus sanctorum Claudii et Nicostrati, pensantes libras quinquaginta et duas et semis. Et in eadem ecclesia obtulit coronam de argento unam, pensantem libras viginti quinque.

Et in pergula ejusdem ecclesiae, quae est ante altare majus, suspendit lilium de argento habens mala de crystallo, et ranunculum. Fecit etiam, ubi supra, canistra de argento septem pensantia libras duodecim.

Fecit ipse mitissimus in aede propria, quam ipse a fundamentis fieri disposuit, et ex jure parentum suorum ipsi accessisse videbatur, monasterium ancillarum Dei in honorem sanctorum Simitrii et Caesarii, ubi et dona largitus est, patenam et calicem sanctum de argento exauratum habentes diversas gemmas pensantes libras . . . . Ubi supra obtulit thymiamateria [Col. 0643B] cum canthara una pensantia libras . . . . . . . Necnon et ipse vero almificus pontifex obtulit in suprascripto monasterio canistra de argento mundissimo tria, et gabathas saxiscas, pensantia in unum libras duodecim et semis. Ibidem fecit propter retributionem et mercedem animae suae vestes de fundato tres, habentes unam tabulam acupictilem interclusam. Fecit autem ibidem regnum ex auro mundissimo cum gemmis prasinis et hyacinthinis, quod pendent super altare, pensans libras . . . .

Ipse vero a Deo protectus et venerabilis pontifex superno amore exardescens obtulit in basilica sanctae Dei genitricis semperque virginis Mariae dominae nostrae, quae ponitur foris muros istius civitatis Romanae, juxta beatum Laurentium, vestem de fundato unam, habentem in medio tabulam exauratam, cum effigie nativitatis Domini nostri Jesu Christi; et ipsius almifici pontificis. Et in ecclesia beati Laurentii martyris, quae ponitur foris muros obtulit thuribulum argenteum cum cooperculo suo exauratum, [Col. 0643C] habens catenulas et bullas per gyrum, pensans libras sex.

At vero in ecclesia beatae Dei genitricis semperque virginis Mariae dominae nostrae trans Tiberim absidam, quae prae nimia vetustate ruitura eminebat, praenominatus praesul restauravit. Et in ecclesia beati Petri principis apostolorum, propter honorem ac vigorem ipsius ecclesiae, fecit butronem ex argento purissimo, qui pendet in presbyterio ante altare majus, pensantem libras centum quadraginta et novem.

Simul etiam fecit in ecclesia beati Sebastiani martyris, quae ponitur in Frascata, canistrum de argento mundissimo, pensans libras duas, legente nomen almifici praesulis, et beati Sebastiani.

His denique decentius consummatis atque peractis post flebilem et iniquam Saracenorum depraedationem, catholicus et per omnia laudabilis praesul, ad decorem et laudem ecclesiae apostolorum principis [Col. 0643D] apostoli Petri, fecit mirae magnitudinis ac pulchritudinis super illius venerandum altare ciborium, et columnas, ac lilia exaurata ex argento purissimo, pensantia libras mille sexcentas et sex. Nam et super ciborium obtulit coronas quatuor et calices sexdecim ex auro mundissimo pensantia libras . . . . .

Et de argento, ut supra, ad honorem et gloriam ipsius ciborium fecit, calicesque, et coronas numero quadraginta sex, pensantia libras viginti duas et uncias septem. Necnon et super columnas ipsius ciborii propter amplam pulchritudinem ex argento purissimo fecit cophinos numero quatuor, pensantes libras quadraginta et duas. Fecit etiam ibidem ante altaris circuitum vela alba holoserica sigillata numero quatuordecim, listas habentia de fundato.

Obtulit inibi et alia vela linea numero quatuordecim listam habentia per circuitum de serico albo sigillato. Ubi supra fecit arcus duos ex argento purissimo, pensantes libras quinquaginta. Fecit in oratorio [Col. 0644A] sancti Silvestri infra palatium Lateranense, vestem de fundato unam, habentem in medio tabulam de chrysoclavo modicam, et vela de fundato quatuor. Fecit et in ecclesia Jerusalem vestem de fundato unam, et vela similiter de fundato quatuor. Fecit etiam et in diaconia sanctae Mariae virginis; quae ponitur in Cyro regnum ex argento intrinsecus bullis aureis circumdatum. Verum etiam et in ecclesia sanctae Dei genitricis semperque virginis Mariae dominae nostrae, quae ponitur in Frascata, obtulit vestem de fundato unam, habentem in medio tabulam modicam exauratam interclusam, et vela de fundato quatuor. Necnon et in ecclesia sanctae genitricis Dei Mariae, quae ponitur in Morenico Narrano, fecit vestem de fundato unam, et vela similiter de fundato quatuor.

Pari modo obtulit et in ecclesia beati Petri apostoli, quae ponitur in Maruli, et fecit vestem de fundato unam, habentem in medio tabulam exauratam [Col. 0644B] modicam interclusam, et vela de fundato quatuor.

Ipse vero a Deo protectus et venerabilis pontifex obtulit in basilica beatae Dei genitricis semperque virginis Mariae dominae nostrae, quae ponitur ad sanctum Laurentium foris muros, et fecit cortinam lineam unam habentem in gyro listam de fundato, et in medio crucem similiter de fundato. Et in ecclesia sanctorum Cosmae et Damiani, quae in Silva candida esse videtur, obtulit vestem rubram unam habentem in gyro listam de argento et crucem in medio, et vela cum aquilis quatuor. Obtulit etiam in ecclesia beati Petri principis apostolorum coronam ex argento, cum historiis aforis circumdatam, et exauratam, pensantem libras septem. Ipse quoque a Deo protectus et beatissimus papa superno fretus amore obtulit in basilica beati Petri apostoli ante confessionem sacri altaris a dextris, seu a sinistris, ad decorem ipsius basilicae, angelos sex ex argento mundissimo pensantes libras sexaginta quatuor. Et super [Col. 0644C] illud ciborium fecit oleas quae pendent in circuitu altaris habentis tabulas quatuor exauratas, necnon et gammadias numero quatuor. Ubi supra fecit arcus quatuor, qui stant in presbyterio ex argento mundissimo pensantes libras centum.

Ipse vero beatissimus pontifex obtulit in monasterio sanctorum Cosmae et Damiani, quod ponitur in loco qui vocatur Sublacus, milliario ab urbe Roma plus minus quadragesimo, vestem de fundato unam, et vela de fundato similiter tria. Fecit etiam isdem praedictus praesul in ecclesia beati Christi martyris Gervasii et Protasii, quae ponitur intra civitatem quae vocatur Fundana, vestem de fundato habentem in medio crucem ex auro texto unam, et velum de fundato unum. Obtulit etiam isdem praedictus praesul in ecclesia beati Christi martyris Caesarii, quae ponitur intra civitatem quae vocatur Terracina, vestem de fundato unam, habentem in medio crucem cum gammadiis, et periclysin de blattin, legente de nomine [Col. 0644D] domni Leonis IV papae, et vela similiter de fundato numero quinque. Necnon obtulit in basilica beati Petri apostoli arcus ex argento mundissimo numero quatuor, pensantes libras octuaginta et quatuor.

Fecit autem in basilica beatae Rufinae martyris in Silva candida, vestem de fundato, habentem in medio crucem de periclysi, et in circuitu de blattin, legente de nomine domni Leonis IV papae.

Fecit etiam isdem beatissimus praesul in ecclesia beati Clementis martyris atque pontificis gabathas de argento purissimo numero sex: tres quidem filopares signo Christi, et duas etiam similitudines palmarum, et unam interrasilem, quae est saxisca, pensantes simul libras quatuor. Isdem beatissimus et praeclarus pontifex fecit in basilica beati Petri apostoli nutritoris sui arcus cum columnis, et liliis de argento purissimo tres pensantes insimul libras centum et duas. Ipse quidem venerabilis pontifex fecit in basilica sancti Caesarii, quae ponitur in Terracina, [Col. 0645A] vestem de quadruplo, ornatam in circuitu de blattin, habente in medio crucem de chrysoclavo, legente de nomine domni Leonis IV papae. Necnon et in basilica beati Petri apostoli fecit arcus de argento purissimo cum columnis et liliis numero tres pensantes libras sexaginta.

Fecit in ecclesia sanctae Dei genitricis Mariae, quae ponitur in civitate Portuensi, vestem de spanisco unam ornatam in circuitu de fundato, et in medio crucem de argento. Similiter vela de spanisco ornata in circuitu de fundato numero tria. Sed et tabulas de argento exauratas, in gradu ante confessionem beati Petri apostoli, numero quatuor, et agnos duos qui pensant libras insimul quadraginta et quatuor. Obtulit ubi supra coronas porphyreticas mirae magnitudinis ornatas ex auro purissimo cum delphinis duodecim, legente de nomine ipsius almifici praesulis, pensantibus auri libras tres et semis.

Necnon et arcus de argento purissimo numero [Col. 0645B] decem, qui pensant simul in unum libras centum octuaginta et unam. Et vela linea, quae pendent in arcubus ubi supra, ornata in circuitu de fundato, numero quadraginta octo.

Dicere nunc post universa, quae retro scripta sunt, libet; aeternaeque memoriae praesentibus litteris enodare, quae quanta permaximus ac venerabilis praesul solerti pioque studio pro defensione universae matris Ecclesiae, zelo scilicet compunctus divino, infra paucorum spatia temporum perhoneste ac nobiliter dedicavit.



Lotharius imperator juvat papam in Leonina urbe exstruenda.

Quamobrem, dum universa Romanorum nobilitas, pro illa qua jamdudum depraedationem nefandi ac malevoli Saraceni intulerant, in nimia lamentatione consisteret, ne deinceps (nisi ecclesia beati Petri apostoli muris undique munita citius foret) pejora valuissent committere, isdem amabilis pontifex magnam [Col. 0645C] pro Romanis omnibus coepit habere angustiam: et quomodo vel ordine ab eorum cordibus tantum potuisset rancorem sive timorem auferre anxius cogitare. Cumque in his diuturnis crebro laboribus desudaret, Deo revelante, hujusmodi protinus consilium sumpsit, ut hoc ipsum suo dilecto at speciali filio domno Lothario luce clarius indicaret Augusto, quatenus per illius, Domino annuente, adjutorium atque consilium, civitatem illam, quam praedecessor ejus Leo papa III erga Ecclesiam praenominati apostoli aedificare coeperat, et cujus multis jam in locis fundamenta posuerat (licet post suum transitum a quibusdam ablata fuissent hominibus, ita ut nec aditus appareret, ubi prius inchoationem praefatus habuerat murus) si vita comes adesset, desideratum opus, Christo solatiante, ad effectum posset perducere. Hoc denique piissimus ac serenissimus Caesar agnoscens, magna est illico laetitia et exsultatione repletus, rogansque jam fatum summopere praesulem, [Col. 0645D] patremque per omnia spiritalem, ut quantocius tanti operis fabricam sedulo labore perficeret. Ad quam ipse cum suis fratribus non modicas argenti libras direxit, ut, sicut dictum est, tam proficuum opus indeliberatum minime remaneret. Ex quo nuntio praeoptato praesul praecipuus ultra modum hilaris est effectus. Coepit autem ex tunc de praedicto negotio valde esse sollicitus: convocansque cunctos sanctae Dei fideles Ecclesiae petens ab eis ore suo consilium, qualiter tanta murorum cito valuisset fabrica consummari. Tunc omnibus ita visum est, ut de singulis civitatibus, massisque universis publicis, ac monasteriis per vices suas generaliter advenire fecisset, sicut et factum est.



Quarto anno absolvitur. Leoniana dicitur nova civitas. Nudis pedibus papa cum toto clero muros circuit.

Quamobrem secundo praesulatus illius anno praefata civitas aedificandi coepit exordium. Et in sexto consecrationis suae, utpote magnis ac mirabilibus [Col. 0646A] omnis est fabricis civitas undique consummata. Cumque post multos labores atque certamina beatissimi praesulis, totum ut desiderabat murorum opus completum deliberatumque fuisset, coepit omnipotenti Deo multimodas, sive innumeras gratias agere, qui suas quotidianas preces pro nova aedificatione murorum exaudire et adimplere dignatus est. Nam quantam qualemque curam, vel studium, simulque sollicitudinem pius ac laudabilis pastor, quousque construeretur, diebus singulis ac noctibus habuit, nullius hominis lingua breviter enarrare potest, et quia nihil aliud post debita sacrorum mandatorum officia agebat, praeter id quod superius exaratum est, revera non frigus, neque flatus ventorum, vel pluvia, aut aeris grandis vel modica conturbatio, pigrum in eundo de die in diem quolibet modo facere potuit. Sed modo huc, modo illuc per diversas murorum fabricas vigil ac sollicitus discurrebat, ut suum bonum propositum ac desiderium per apostolorum [Col. 0646B] pia Petri Paulique suffragia, Redemptor noster omnipotens prospere adimplere decrevisset, atque modo omnes conspicimus. Tunc demum consummatis, simulque perfectis, ut crebro retulimus, novae civitatis universis operibus, papa beatissimus, et per omnia et in omnibus semper laudabilis, ut praedicta civitas, quae a proprio conditoris sui nomine Leoniana vocabatur, perpetualiter firma ac roborata consisteret, jussit cum magna animi devotione, cordisque laetitia, ut omnes cum eo episcopi pariter ac sacerdotes incolae urbis, et universi ordines clericorum sanctae catholicae et apostolicae Romanae Ecclesiae, post litanias et psalterium decantatum, cum hymnis et canticis spiritualibus, per totum murorum ambitum nudis pedibus cinerem portantes in capite circuirent, et inter caetera ab episcopis cardinalibus aquam fieri benedictam praecepit, ut inter orationum officia, aquam ipsam transeuntes per murum, sanctificationis gratia jactare omnimodis studuissent: qui quod ab eo jussum fuerat humiliter peregerunt.



Orationes tres super portas fecit.
[Col. 0646C]

Ipse autem venerabilis pontifex ore suo tres super eumdem murum orationes multis cum lacrymis ac suspiriis dedit, rogans ac petens ut saepedicta civitas, et Christi conservaretur in aevum auxilio, et sanctorum omnium angelorumque praesidio ab universo inimicorum secura et imperterrita perduraret incursu. Primam itaque orationem fecit super portam quae respicit ad sanctum Peregrinum, cujus finis et principium tale est: Deus, qui apostolo tuo Petro collatis clavibus regni coelestis, ligandi atque solvendi pontificium tradidisti, concede, ut intercessionis ejus auxilio a peccatorum nostrorum nexibus liberemur, et hanc civitatem, quam noviter, te adjuvante, fundavimus, fac ab ira tua in perpetuum manere securam, et de hostibus, quorum causa constructa est, novos ac multiplices habere triumphos. Per Dominum, etc.

Secundam quoque isdem pius papa dedit orationem [Col. 0646D] super posterulam, ubi mirum in modum castellum praeeminet, quae [quod] vocitatur S. Angeli. Cujus orationis talis est textus: Deus, qui ab ipso christianitatis exordio hanc sanctam catholicam et apostolicam Romanam Ecclesiam ab hostibus custodire et conservare dignatus es, iniquitatis nostrae chirographum propitiatus emunda, et civitatem hanc, quam tuo sancto nomini per apostolorum tuorum Petri et Pauli suffragia noviter dedicavimus, ab omnibus inimicorum insidiis securam semper atque imperterritam manere permitte. Per Dominum nostrum, etc.

Tertiam vero orationem cecinit super posterulam aliam, quae respicit ad scholam Saxonum, atque ex eorum vocabulo Saxonum posterula appellatur: et ipsa oratio tertia hunc specialiter continet modum: Praesta, quaesumus, omnipotens et misericors Deus, ut ad te toto corde clamantes, intercedente beato Petro apostolo tuo, pietatis indulgentiam consequamur, et pro hac civitate quam ego famulus tuus Leo IV episcopus, [Col. 0647A] te auxiliante, novo opere aedificavi, meoque nomine Leoninam vocavi, jubeas ut semper illaesa maneat, ac secura apud clementiam majestatis tuae jugiter perseveret. Per Dominum, etc.

In qua scilicet civitate, juxta promissum sui desiderii, quod Deo voverat, magnam sive Romanis, sive diversis nationibus, ut in summae solemnitatis die, rogam distribuit.



Papa Romam multis donis afficit.

Deinde cum caeteris, ut praefatum est, sacerdotibus et omnibus Romanorum proceribus ad ecclesiam beati Petri apostoli cum orationibus divinisque laudibus tendens, missam pro salute populi et civitatis incolumitate, ac stabilitate perpetua, honorifice decantavit. Is itaque sacris peractis officiis, cunctos nobiles Romae multiplicibus donis, non tantum in auro, argentove, sed et sericis palliis honoravit atque ditavit. Fuitque die illo magna cunctis laetitia, [Col. 0647B] videlicet die septimo et vigesimo mensis Junii, pridie sancti Leonis papae vigilia sanctorum apostolorum Petri et Pauli. Siquidem ante beatissimorum Petri et Pauli vigilias per totam Romanam urbem infinita gaudia et exsultationes innumerae celebratae sunt. Unde magis dignum est atque conveniens, ut pro tanto praesule tantoque pastore cunctipotentem Dominum toto corde puroque animo jugiter imploremus (per quem tam admirabile perhonestumque opus, Christi solatiante potentia, celeri exsecutione expletum ob salutem Christianorum omnium consummatumque cognoscimus) in nostris orationibus, quatenus et hic diutissime vigeat, et illic cum sanctis omnibus pro suis innumeris certaminibus ac laboribus perpetualiter aeterna mereatur praemia possidere.



Dona ecclesiis data.

Ipse vero beatissimus papa fecit in ecclesia sancti Sinzigii [Forte Sisinii], quae ponitur in civitate Blerana, [Col. 0647C] vestem de fundato unam, habentem in medio tabulas de chrysoclavo cum effigie Salvatoris, habente in capite gemmas prasinas tres, et sancti Sinzigii, et beatissimi praesulis, et vela de fundato quatuor. Et in ecclesia sanctorum quatuor Coronatorum fecit cerostata ex argento purissimo duo pensantia libras quinque et uncias sex et gabathas de argento numero quatuor pensantes libras . . . . .

Fecit in ecclesia sanctae Dei genitricis Mariae, quae ponitur ad beatum Laurentium foris muros, vela de fundato numero viginti septem. Item fecit praedictus praesul in ecclesia beati Clementis martyris atque pontificis regnum, quod pendet super altare majus ex auro purissimo sculptile sine gemmis, habens in medio crucem de auro cum gemmis fixis in eadem cruce, vitreas quinque, et quae pendent item vitreas etiam numero quatuor pensantes libras quinquaginta. Obtulit et in ecclesia beati Hippolyti martyris, quae ponitur in insula Portuensi quae nuncupatur [Col. 0647D] Arsis, vestem de fundato habentem gammadias ex argento textas unam, vela de fundato numero quatuor. Necnon et in ecclesia beatae Dei genitricis Mariae dominae nostrae, quae ponitur infra civitatem quae vocatur Anagnia, obtulit vestem de fundato cum gammadiis auro textis unam, et vela de fundato quatuor.



Papa cogitat de urbe Portuensi munienda. Corsi exsules ad papam perfugiunt.

Verum, ne post haec quae superius veraci testimonio certisque schematibus dilucidata atque conscripta sunt, silentio, quod minime convenit, caetera transeamus, libet alia beatissimi papae opera, potenti Jesu Christi opitulante clementia facta, quamvis plurima, tamen luce clarius indicare. Nam cum in bonis Deoque dignis operibus mens simul et animus summi antistitis indeficiens desudaret, coepit de civitate Portuensi permaximum habere certamen, ut [Col. 0648A] quo modo vel ordine tam suis quamque etiam futuris temporibus ab hostibus ac Satanae filiis secura et libera manere potuisset. Cumque diu hoc tacitus in corde suo pontificali haberet consilium, tunc Pater omnipotens et excelsus, qui semper in justis piisque cogitationibus fideles suos adjuvare non desinit, Corsorum animos excitavit, qui timore Saracenorum perterriti a propriis finibus exsules existebant, et huc sive illuc sine solo proprio vagantes incidebant, ut ad sedem Romanam causa refugii ac salutis venire quantocius debuissent: sicuti et factum est. Venientes vero illi ad sacratissima apostolorum principis limina, ter beatissimo domno nostro Leoni IV papae illico praesentati sunt.

Qui cum ab eis suisque proceribus prudenter satis sciscitatus fuisset, qualis tunc eis imminebat necessitas, pro qua venerant, ipsi autem necessitates suas, calamitates, atque angustias per ordinem quasi uno ore coram praefato exposuissent, se habitaturos [Col. 0648B] cunctis diebus in suo successorumque pontificum obsequio ac servitio declararunt. Hoc sane benevolus praesul agnoscens in magnam est statim exsultationem ac laetitiam elevatus, gratias Deo referens, qui tales illi transmisit homines, qui in praenominata civitate in perpetuum habitare potuissent. Auditis itaque eorum multis promissionibus papa praedictus una cum suis optimatibus eis clara voce respondit: Si quod verbis nobis dixistis, opere curaveritis perficere, satis loca habemus optima, in quibus habitare valebitis, si tantum nobis nostrisque pontificibus successoribus boni fideles fueritis. Nam civitas quam vobis daturi erimus valde firma est, atque munita, quam nos, Redemptoris nostri protegente auxilio, novis portis ac fabricis in locis pernecessariis ad cultum pristinum revocavimus. In qua si, ut diximus, manere cupitis, vineas vobis ac terras prataque concedemus, ut nullam possitis habere inopiam. Dabimus etiam vobis, ut ex labore vestro habeatis, vos et mulieres vestrae ac filii, unde vivere [Col. 0648C] plenissime valeatis: boves etiam, et caballos, et animalia caetera, sicut praediximus, si cuncta bono animo feceritis. Tunc Corsorum populi talia audientes promissa laetiores effecti sunt, missosque a pio pontifice protinus quaesiverunt, qui civitatem et loca specialiter demonstrarent: et ita factum est. Placuerunt siquidem omnia, et spoponderunt, aequanimiter omnes, quod si noster papa et dominus universa quae circuivimus fuerit dignatus conferre, cum omni familia et supellectili nostra in servitium sancti Petri et suorum successorum cum omni aviditate properabimus.

Lustrata denique civitate, et possessionibus universis, ad venerabilem pontificem cum eisdem missis reversi sunt. Venientes igitur, ut praemissum est, illique laeta ac prospera nuntiantes, et quod Corsorum gens vivere se ac mori in eisdem locis omnino fuissent professi, vocatis omnibus, ut ipsi similiter secundum missorum assertiones unanimes [Col. 0648D] testarentur, pontificale eis, secundum quod promiserat (ob serenissimorum Lotharii et Ludovici nostrorum imperatorum, suamque simul mercedem, perpetuamque memoriam) praeceptum amisit, hoc scilicet tenore, et placito anteposito, ut tandiu firmum maneret ac stabile, quousque sanctae sedis praesulibus populoque Romano in cunctis obedientes ac fideles existerent. Et si, quod absit, omnem praecepti seriem irrefragabiliter non custodirent, sancitum est in eodem ut vacuum et inane consisteret.

Loca vero quae eis data sunt, et a missis pontificalibus consignata, tam ex proprio jure ecclesiastico, quamque venerabilium monasteriorum, imo et singulorum hominum, qui finitimi existebant, in concesso eis pontificali privilegio specialiter adscripta leguntur. Ecce enim quanta crebro dicti praesulis erat ac praefulgebat misericordia, qui non tantum pro defensione urbis suos Romanos proceres diligebat, [Col. 0649A] sed undecunque valebat colligere homines ad eorum auxilium et solatium invitabat; plus defensionem diligens patriae, et plebis securitatem commissae, quam lucra temporalia et caduca, pro quibus multos jam recolimus vitam pariter et possessiones, quibus delectabantur, jugiter amisisse.



Leo reparat urbes quasdam.

Posthaec denique omnia, quae superius brevi stylo contexta sunt, alia non dissimilia praesul sanctus ac venerabilis satis ovans peregit opuscula. Nam Hortanae et Amerinae valde antiquarum civitatum, quarum muri ac portae prae nimia vetustate temporum usque ad solum ceciderant, et funditus destitutae manebant, quas modo fures, modo latrones patentibus aditis, nullo resistente custode, facilius ingrediebantur, ipse adeo solertissimus praesul tantam civium praedictarum urbium cognoscens incuriam, easdem quas praetitulavimus civitates hortatu suo ac [Col. 0649B] studio muris novis portisque prioribus minime dissimilibus ad pristinum locum statumque gratia corroboratus divina reduxit. In quibus modo civitatibus exaratis cives et ab inimicorum insidiis melius securi inhabitant, et fures ac latrones, ut dictum est, clausis muris ac portis nullum damnum et furtum, tam noctibus quamque diebus, de caetero valebant inferre.



Dona ecclesiis collata.

His autem, ut praedictum est, diligenter expletis, fecit in ecclesia sanctorum quatuor Coronatorum regnum ex auro purissimo unum, pendens super altare majus, cum catenulis similiter aureis, sculptilem habens in medio crucem auream, habentem gemmas quatuordecim, ex quibus quinque in eadem cruce fixas, et alias quae ibidem pendent novem. Sex quidem albas, et hyacinthinas tres, pensantes simul libram unam, et semis uncias. Necnon et in [Col. 0649C] basilica sanctae Dei genitricis Mariae dominae nostrae, quae ponitur in vico Sardorum, obtulit calicem et patenam de argento exoratam par unum, legente de nomine domini Leonis quarti papae, pensantia simul in unum libras quatuor et uncias quinque. Ipse insignis praesulque praecipuus, cum innumera summi decoris opera in basilica beati Petri coeli clavigeri perfecisset, portas quas destruxerat Saracena progenies, argentoque nudarat, erexit, multisque argenteis tabulis, lucifluis, salutiferisque historiis sculptis decoravit, et in meliorem speciem quam pridem fuerant, reparavit, ut omnes qui in eamdem basilicam ingredi volunt, laudes Deo omnipotenti sanctoque suo praesulatui referant, et exposcant, ut ad multa annorum curricula vita sua extendatur, qui tanti fulgoris opere, tantoque pulchritudinis pondere aulam Dei argento pensante libras septuaginta ornavit. Qui summus Deoque amabilis papa in exordio sui pontificii, cum porticus partis laevae beati Petri prae nimia vetustate basilicae cecidisset, celeri [Col. 0649D] studio praeclarius renovavit.



Ecclesias multas exstruxit.

Nam et ipsius praecipuae ecclesiae sarta tecta magnis trabibus procacique artificio elevatis luciflue renovavit. Quin etiam porticum, quae sancti Andreae cohaeret ecclesiae, cum cerneretur casura, in melius noviter restauravit. Sed et cameram, quae ante portas argenteas jam dictae aulae esse conspicitur, infinito fretus amore renovans decoravit. Et multas piae operationis in eadem specie ecclesias fecit, quas si scripturae tradere voluerimus, lingua narrare non sufficiet, et nec scribentium valebunt articuli sustinere. Cum ergo per diversas Dei ecclesias multa perficeret insignia opera, ipse beatissimus pontifex porticum, quae ante basilicam sanctae Dei genitricis consistit, quae juxta basilicam sancti Laurentii sita est foris muros, clarius ac firmius renovavit.



Dona alia.
[Col. 0650A]

In ecclesia autem sanctae Dei genitricis, quae ponitur in vico Sardorum milliario ab urbe Roma trigesimo, quatuor catholicos libros obtulit, unum Evangeliorum, alium Regnorum, Psalmorum, atque Sermonum. In ecclesia beati Martini confessoris atque pontificis foris portam beati Petri apostoli fecit calicem de argento unum cum catenulis pensantem libras quatuor, et uncias duas. Et in ecclesia sanctorum quatuor Coronatorum fecit thymiamateria duo ex argento mundissimo pensantia libras duas, et unciam unam. Simili modo et in ecclesia beatae Petronillae fecit vestes de fundato tres, et vela duodecim, quatuor quidem de fundato, et tres de spanisco, et linea quinque.

Nam et in ecclesia sanctae Dei genitricis Mariae, quam ipse beatissimus pontifex a fundamentis supra scholam Saxonum noviter construxit, obtulit vestes de fundato tres. et vela similiter de fundato [Col. 0650B] quatuor.

Idem beatissimus pontifex fecit in basilica beati Petri apostoli cereos deargentatos, qui stant in presbyterio numero viginti et septem, pensantes insimul libras quadraginta. Nam et trabes in ingressu et in medio presbyterii investivit ex argento purissimo pensante libras sexaginta et septem, et uncias tres. Cum autem supernae zelo patriae incensus speciosis Christi per ordinem ornaret metallis ac ornamentis ecclesias, post fecit alia multa in aula beati Petri apostoli principis; coronam ex argento purissimo unam cum catenulis argenteis quatuor, habentem delphinos quadraginta et duos, pensantia simul libras viginti et tres. Hic quoque pontifex, Christi semper auxilio fretus, ac divinitus inspiratus, fecit in circuitu altaris beati Petri apostoli vela serica de prasino quatuor, habentia tabulas de chrysoclavo cum effigie Salvatoris et apostolorum Petri et Pauli, et sui ipsius almifici praesulis, et in medio cruces et [Col. 0650C] gammadias de chrysoclavo cum orbiculis, in quibus sunt imagines apostolorum mirae pulchritudinis decoratas, quae in diebus festis ad decorem ibidem suspenduntur.

Pari modo fecit ubi supra alia vela alba holosêrica rosata cum cancellis decorata mirifice, paschae obumbrantia sacra. Necnon et aliam coronam minorem ibidem obtulit cum catenulis quatuor, et delphinis decem, habentem lilium et uncinum, pensantia libras duas. Hujus namque beatissimi praesulis animus semper Deo devotus existens pretiosis Jesu Christi ecclesias ornamentis ingenti ob aeternae vitae salutem decorare studebat amore: et quod nullus praecessorum ejus pontificum facere arbitratus est, hic sancto procul dubio Spiritu fervens, atque compulsus, coronas ex auro mundissimo, inclytis Christi videlicet et sanctorum vultibus refulgentes, fieri in apostolorum principis Petri ecclesia juxta altare sub quo ejus sacratissimum corpus requiescit, [Col. 0650D] dextra laevaque pendentes duas cum catenulis aureis bullis gemmisque prasinis decoratas decrevit, habentes insimul delphinos sexaginta, pensantes libras viginti.

Fecit et crucifixum argenteum miro opere depictum in eadem ecclesia, quae in laeva introitus parte inter columnas magnas positus ingenti splendet decore, habentem libras sexaginta et duas et dimidiam. Ipse quoque beatissimus pontifex fecit in oratorio beati Andreae apostoli, quod sancti Petri cohaeret ecclesiae, vestem sericam unam habentem historiam aquilarum, et in medio tabulam cum chrysoclavo, in qua depictae Christi et discipulorum ejus dextra laevaque imagines fulgent, et ipsius almifici praesulis. Ac similem post totius operis perfectionem, et ornamentis decoris in ecclesia sanctorum quatuor Coronatorum vestem fecit de eodem serico cum tabula de chrysoclavo, habentem historiam, seu miraculum quod Dominus Christus de quinque panum et piscium alimentis duorum, [Col. 0651A] quinque millia hominum abundanter satians, est operatus.



Synodum convocat Romam sexaginta septem episcoporum.

Inter haec vero quae superius scripta sunt, coepit crebro nominatus sanctissimus praesul de singulis ecclesiarum rectoribus, videlicet episcopis, presbyteris, diaconibus, atque omni Christianorum militia curam sollicitudinemque habere praecipuam. Volens itaque, sicuti et factum est, ex priscis auctoritatibus novam, Christo juvante, normam praeponere, qualiter unusquisque eorum vitam castam et sobriam duceret, et Deo, cui semper irreprehensibiliter famulatum debemus impendere, in omnibus complaceret; tunc demum, sancti ei Spiritus gratia revelante, una cum consilio serenissimorum Lotharii ac Ludovici imperatorum, anno imperii eorum quinto et trigesimo, atque pontificatus jam dicti praesulis septimo, mense Decembri, die octava, indictione secunda, sanctam [Col. 0651B] ac venerandam in ecclesia beati Petri apostoli synodum congregavit. In qua tam ipse catholicus et apostolicus vir, quamque et alii cum eo sexaginta et septem episcopi resederunt. Ex quibus quatuor episcopi ab imperatoribus destinati, Joseph Eporidiensis, Notingus Brixiensis, Petrus Spoletinus, et alius Petrus Aretinus. Inter quos etiam Paulus diaconus sanctae Ravennatis ecclesiae residens vicem tenuit Joannis archiepiscopi sui, absque presbybteris et diaconibus et clero sanctae matris ecclesiae.

Et tunc coram omnibus quadraginta et duo capitula, quae profecto ad salutem et lucrum omnium Christianorum hominum pertinere noscuntur, per diaconos sanctae et universalis sedis apostolicae legi praecepit. Quae etiam capitula ut in futurum ab omnibus illibata serventur, post caetera decreta pontificum in sanctis canonibus jussit adscribi: quatenus omnes episcopi hujus auctoritatis exemplum ante [Col. 0651C] oculos habeant, ut suos possint melius instruere et erudire subjectos.



Anastasius cardinalis deponitur.

In hac denique post caetera synodo Anastasius presbyter cardinalis tituli beati Marcelli ab omnibus canonice est depositus, eo quod parochiam suam per annos quinque contra canonum instituta deseruit, et in alienis usque hodie demoratur. Qui cum neque ad duo pro eo congregata concilia venire vellet, neque per apostolicas epistolas, neque per tres vocatus episcopos, Nicolaum videlicet, Petronacium, et Joannem, ideo merito uno consensu, secundum quod de talibus sacris continetur canonibus, eum sancta synodus deposuit, et sacerdotali honore privavit, anno, mense, die, et indictione superius annotata.



Dona ecclesiis collata.

Post praecipuam vero hujus concilii diffinitionem [Col. 0651D] beatissimus ejusdem praesulis animus, coelestis semper amoris igne accensus, ad restauranda ecclesiarum Dei cunctorum ornamenta vasorum studium rursus coepit ingens habere. Nam et in ecclesia beati Petri regni coelorum clavigeri fecit lucernam ex argento purissimo unam dimyxon pensantem libras sexdecim. Nec non et in monasterio sancti Martini, quod ipsius apostolorum principis ecclesiae cohaeret, fecit aliam lucernam ex argento fusilem ac dimyxon, pensantem libras viginti et septem ac dimidiam.

Similiter et in monasterio sanctorum Joannis et Pauli fecit aliam lucernam argenteam similiter supradictis, pensantem libras viginti duas et dimidiam; quae Dominicis vel festis diebus juxta lectorum consistentibus ad legendum sacras lectiones magno luminis splendore lucescat. Isdem vero sanctissimus papa fecit regulas de argento fusiles cum cancellis in [Col. 0652A] ingressu presbyterii, et ante confessionem beati Petri apostoli amatoris sui, quae pulchro lucentes decore hominum praebent mentibus admirationem: quarum duae pensant libras sexcentas quadraginta et duas, aliae vero duae libras quingentas et octuaginta. Et in ecclesia sancti Vincentii, quae ponitur in Frascata, obtulit vestem de fundato unam.

Sed quia, ut saepe diximus, hujus serenissimi praesulis animus maxime beatissimi praesulis apostolorum principis repletus amore, ipsius summae ecclesiae, cujus divina dispensante potentia thronum regebat, multa desiderabat semper ornamenta perficere, fecit super ejus sanctum altare vestem de chrysoclavo, habentem historiam in medio Salvatoris inter angelicos vultus fulgentis, Petroque apostolo claves regni coelorum tradentis, et in dextra laevaque gloriosam Petri et Pauli passionem fuigentem. Inter quos ipse praesul civitatem, quam fieri jusserat, Petro interveniente offert depictam, et [Col. 0652B] crucem auro, gemmisque nitentem: et in circuitu altaris et desuper pannos sericos pretiose aquilarum historia textos, quorum duo aurati cernuntur.

Obtulit autem ubi supra vela quatuor cum chrysoclavo, in quibus ipse praesul depictus imagini Salvatoris inter angelicos vultus fulgentis civitatem, quam funditus paraverat, offert.

Igitur quia jam pleniter ea quae beati Petri ecclesiae praedictus pontifex obtulit ornamenta, breviter licet, descripsimus; nunc ea quae in ecclesia beatissimi Pauli apostoli doctoris gentium post impiam Agarenorum devastationem est operatus, ob aeternam memoriam summatim innotescere studemus. Fecit autem super ejus sacratissimum corpus ciborium mirae pulchritudinis ingenti argenti pondere, cum columnis argenteis comptum, pensans libras noningentas quadraginta et sex. Sed cum benigna ipsius pontificis mens ante et post generalia omnium ecclesiarum diversa ornamenta, quae ingenti desiderio praebebat, beato Petro semper aliquid [Col. 0652C] quid optimum et pretiosius offerre curabat, obtulit ei tres oleas [tria aulea] Masoricas admirabilis pulchritudinis serico textas, coloreque depictas, quae videlicet festis diebus in circuitu altaris majoris dependerent. Fecit autem et in ecclesia sancti Marciani, quae sita est in Domucella, quae vocatur Balnearola, vestem de fundato unam, et vela spanisca duo. Simili modo et in ecclesia beati Laurentii martyris Christi atque Levitae obtulit vela de fundato, quae pendent in arcubus infra columnellas majores numero viginti quatuor. Fecit etiam in ecclesia beati Clementis martyris atque pontificis aquaemanile de argento par unum, habens in se sculptam similitudinem capitis hominis cum vite, et alia historia, pensans libras tres. Item obtulit ipse quidem beatissimus et almificus praesul in ecclesia sanctae Dei genitricis Mariae in Aemilia, quae via Aurelia nuncupatur, vestem de fundato unam.

Similiter et in ecclesia sancti Stephani, ubi supra, [Col. 0652D] obtulit aliam vestem de fundato unam. Idem vero praeclarus et almificus praesul superna protectus dextra usque in Dei semper servitio sincero perseverans animo, post multas bonas actiones, B. Silvestri, et Martini ecclesiam, quam domnus Sergius praedecessor ejus noviter ab imis aedificaverat, multis quidem pulchrisque decoravit ac depinxit coloribus. Cujus etiam pulchritudo magnam usque hodie humanis oculis admirationem praestat. Nam et ejusdem venerabile sacrumque altare ex argento investivit ac decoravit purissimo, pensante libras centum et sexdecim.



De Centumcellensis urbis reaedificatione.

Quamobrem post pulchra ac laudabilia diversarum ecclesiarum opuscula, quae praesul munificus tota animi devotione peregit, ne Christianus populus amplius in Centumcellensi castro ab hostibus deperiret, [Col. 0653A] sicuti saepe fieri solebat, effecit. Nam per quadraginta annos ipsa civitas muris diruta, et habitatore proprio destituta manebat, moreque bestiarum, relictis sedibus propriis, ob timorem. Saracenorum, ut usque jam factum fuerat, per opaca silvarum montesque incognitos sua domicilia populus, qui relictus ab eis fuerat, aberraret: in quibus etiam prae timore inimicorum diebus ac noctibus nec soporem oculis, nec ullam juxta humanam consuetudinem quietem vel modicam habere poterat.

Cumque tam pius et laudabilis praesul de illorum gravamine, atque intolerabili nimis angustia, ultra modum, et plus quam credi potest, quotidie condoleret, multis cum lacrymis, infinitisque orationibus, Dominum rerum omnium conditorem deprecabatur assidue, ut ei dono gratiae suae dignaretur ostendere, quo in loco pro salute et liberatione crebro dicti Christiani populi Centumcellensis civitas mutari potuisset. Ad quae ipse profectus loca, quae ei affinitate erant conjuncta, diligenti cura ac studio pervidit [Col. 0653B] atque conspexit.

Sed ubi locus videbatur idoneus ad urbem aedificandam, aquae egestate et penuria laborabant, quae hominibus semper satis est necessaria.

Peragratis igitur omnibus, ut praediximus, locis, pervenit tandem, divina favente misericordia, ad locum optimum valdeque munitum, super quo suus maxime est animus dilatatus, quia et aquarum copia ad populum confortandum, et caeteras utilitates humanas, aquimolasque molentes pleniter subministrabat.

Tamen quo modo vel ordine hoc ei divina ostenderit clementia, dignum est ad memoriam revocare, ad laudem venerandi pontificis, ut omnis populus credat veraciter, et cognoscat, quod divino consilio et consultu opus diu exquisitum perfectum est. Nocte denique quadam dum in lectulo proprio juxta morem praeclarus jaceret antistes, et de divinis ex solito opusculis cogitaret, ad praevisum et ordinatum [Col. 0653C] jam locum, qui duodecimo a Centumcellensi urbe milliario distat, in somnis perductus est, et singula loca cuidam Petro magistro militum, quasi per corporalem praesentiam in ipsa revelatione per ordinem adjutorio fundare et construere debuisset.

Et quia prae loci angustia non ibidem nisi duae portae construendae erant, in ipsa arcana revelatione digitis propriis annotavit.

Mane autem facto, pro somnio quod viderat magna coepit habere certamina, et praenominatum Petrum ad suam illico jussit venire praesentiam, cui quidquid in somnis viderat retulit, multosque ei in argento mancusos praebuit, ut conductor populo Centumcellensis urbis, cum eis urbem festinantius perficere debuisset. Ac Deo quidem auspice ita nunc omnia aedificata nitescunt, sicut in somnio papa laudabilis manu propria designavit; cui ex nomine proprio Leopolim nomen imposuit. Ad quam, postquam aedificari coeperat, videndam et considerandam [Col. 0653D] fabricam cum suorum fidelium multitudine amanter accessit. Visis denique portis et ecclesiis, in ipsis specialiter locis, sicut monstraverat, ut suum, Christo protegente, desiderium impletum vidit, omnipotenti Domino gratias retulit infinitas, qui ei talem ostendere locum dignatus est, in quo et populus salvus existeret, et aquae abundantiam ministraret, et etiam lapides, et arenam, quatenus sine labore operariorum noviter constructa fabrica augmentum percipere potuisset.



Papa novam urbem consecrat et benedicit.

Gavisus ex his omnibus urbem Leopolim saepedictus pontifex litaniis et orationibus pedibus propriis circuivit, tribusque orationibus in nomine Trinitatis perpetualiter consecravit, et missarum, ut solitus erat, officium rite persolvens, aquam benedictam per muros jactari praecepit.

Et non modicam manibus propriis prae amoris [Col. 0654A] magnitudine universo populo rogam distribuit; commendans omnipotenti Domino populum, et civitatem divinitus demonstratam, ne unquam ab hostibus capiatur vel invadatur. His omnibus perpetratis, ad sedem suam cum ingenti laetitia et alacritate reversus est, octavo scilicet mense, Christo auxiliante, dieque supradicti mensis 15 omnis murorum ambitus completus atque perfectus est, anno praesulatus sui octavo, indictione secunda.



Dona in ecclesia sancti Petri data Leopoli.

Sed et in ecclesiis quas ibidem fecit multa dona obtulit. In ecclesia videlicet sancti Petri gabathas ex argento fusiles majores minoresque septem, pensantes simul libras sexdecim, et unciam unam. Cantharum exauratum unum, baccas exauratas tres. Fibulatoria majora et minora quinque. Crucem ex argento deaurato unam cum gemma una. Item aliam crucem de auro unam, habentem in medio monocassim. [Col. 0654B] Et aliam crucem ex argento habentem gemmas quadraginta. Thuribulum argenteum exauratum unum, dextram saxiscam unam, coronas aureas duodecim, gabatham unam, et struthiocamelorum ova duo. Atque fecit in eadem ecclesia jam dictae civitatis vestes sericas duas. Ex quibus una habet in medio tabulam de chrysoclavo, et alia habet in medio crucem et orbiculos quatuor cum gammadiis, et vela de fundato decem et octo. Crucifixum ex argento purissimo pensantem libras septem. Necnon et in ecclesia sancti Leonis ubi supra obtulit patenam exauratam unam, calicem de argento unum, vestes duas; unam quidem de fundato ornatam in circuitu de olovero, habentem in medio rotam de chrysoclavo, et gammadias, et aliam de spanisco.

Similiter et codices catholicos numero septem; Historiarum, Salomonis, Antiphonarium, Psalterium, Sacramentarium, gestorum etiam sermones, sed et evangeliorum cum tabulis argenteis, atque sacratissimum Dei altare, quod supra sanctissimum [Col. 0654C] beati Petri apostoli corpus consistit argenteis deauratis, quae in dextra et laeva ipsius apostolorum principis habet miracula, perornavit laminis [Forte, luminaribus], quae ingenti splendore nunc et coeli astra coruscant, pensantibus vero simul libras octuaginta quatuor, et uncias quinque.

Atque post tam immensae operationis insignia, factaque divina, Dei aeterni clementia inspirante, quae per diversa loca ob salutem Christianorum ipse sanctissimus papa est operatus, ecclesiam, quae Domini voce supra firmam petram fundata consistit, et de beati Petri apostolorum principis nomine sancto gloriosa coruscat pretiosissimo omnium metallorum ornatu prae nimio patris coelestis amore quotidie ornare procurans, ibidem quoque lectorium argenteum inclyta operatione coelatum, et super quatuor pedes consistens perfecit. In cujus videlicet summitate Leonis caput refulget, pensans libras triginta unam, et uncias undecim. Necnon et cerostata [Col. 0654D] quatuor, quae a longo tempore summorum pontificum in medio presbyterii festis erigebantur diebus. Atque haec sagaci arbitrio de argento purissimo investivit, atque ut in perpetuum ibidem erecta essent constituit, quod nullus praedecessorum ejus facere cogitavit, habentia simul libras quinquaginta et quinque. Ubi supra fecit et cerostata de argento majora, par unum, pensantia libras quadraginta octo, et uncias decem, in quibus sedent lucernae dimyxi de argento purissimo, lucentes juxta altare majus, pensantes libras simul quadraginta et novem. Necnon et alia cerostata deargentata septem, pensantia libras viginti quinque et uncias tres. Pari modo et alia septem tetra fecit cerostata ferrea desuper de argento pensantia libras unam et viginti et uncias tres. Atque super ipsum altare fecit vestem auro textam, candidis per totum margaritis fulgentem, et in dextra laevaque tabulas gemmatas habentem cum aureis per circuitum orbiculis, quibus [Col. 0655A] insigne ipsius praesulis est nomen descriptum.



Papa S. Martini monasterium restaurat.

Jam et monasterium sancti Martini, quod longo senio erat casurum, miris domorum aedificiis restauravit, et ad honorem meliorem, quam prius fuerat, funditus decoravit. In quo et vestem albam rosatam cum rosis obtulit, salvatorem cum apostolis, et virginem legentem nomen domini Leonis quarti. Item vela quinque alba rosata, et unum quidem habens gammadias tredecim et amygdala de argento exaurata tria. In ecclesia sanctorum quatuor Coronatorum fecit vestem de fundato unam. Praeterea idem summus et orthodoxus pontifex, divina inspiratione pulsatus, fecit in basilica beati Petri apostolorum principis calices ex argento purissimo, qui pendent super arcum principalem, necnon et infra columnas majores dextra laevaque numero octuaginta tres, habentes insimul libras quadringentas quadraginta et unam. Idipsum vero ante sacri altaris vestibulum [Col. 0655B] mirae pulchritudinis fecit trabem, quam post dirae gentis nefandam depraedationem ex argento decoravit purissimo, in qua sacrae ac Dei venerabiles sedent imagines, quae pensant libras sexaginta.

Obtulit quoque in ecclesia beati Petri apostoli, quae ponitur in civitate Leopoli, thuribulum de argento exaurato unum.

Pari modo et in ecclesia sanctae Dei genitricis Mariae, quae sita est in vico Sardorum, gabathas cum canistro de argento exauratas pensantes libras . . . .

Similiter et in venerabili monasterio Hierusalem, quod juxta ecclesiam beati Petri apostoli ponitur, fecit vestem de fundato cum orbiculis, in circuitu ornatam, cum lista de chrysoclavo, cum velis ex imizino duobus, et de fundato tribus.

Ipse vero a Deo protectus, venerabilis et praeclarus pontifex fecit propitiatorium sacri altaris beati Petri apostolorum principis, ubi sacratissimum [Col. 0655C] corpus ejus quiescit spanoclistum habens quidem argenti libras septuaginta, et duas, auri vero octuaginta.



Accusatur falso apud imperatorem Gratianus magister militum. Ludovicus imperator venit Romam.

Hujus vero temporibus quidam Daniel magister militum, iniquitatis ac stultitiae mole caecatus, ad serenissima domni Ludovici imperatoris vestigia properavit, eique multa falsa et inutilia verba, quae credi nullo modo possent, super Gratianum eminentissimum magistrum militum, et Romani palatii egregium superinstam ac consiliarium dicere non dubitavit [a 1Kb] . Nam constanter eum accusabat falsitate ob invidiam, dicens imperatori: Gratianus Romanae urbis superinsta, quem erga vos fidelem esse creditis, [Col. 0656A] mihi soli in domo sua, nimium super Francos murmurans, dixit secrete: Quia Franci nihil nobis boni faciunt, neque adjutorium praebent, sed magis quae nostra sunt violenter tollunt. Quare non advocamus Graecos, et cum eis foedus pacis componentes, et Francorum regem, et gentem de nostro regno et dominatione expellimus? Quo audito, mox praedictus imperator immenso furore accensus sine litteris etiam ad Romanum directis pontificem et senatum, Romam venire velociter procuravit. Quem tamen venientem domnus Leo papa honorifice, sicut mos est, super gradus majores B. Petri apostoli residens suscepit, et mellifluis praedicationis verbis placare coepit.



Placitum habetur de accusatione. Accusator traditur Gratiani potestati, a quo dimittitur. Moritur papa.

Quadam vero die ipso imperatore cum sanctissimo [Col. 0656B] Leone pontifice, omnibus Romanis proceribus, pariter et optimis Francis in domo quam beatae memoriae Leo III, papa juxta ecclesiam B. Petri Apostoli fecerat sedentibus, de praedicta accusatione placitum habuit. Tunc Daniel iniqua fronte armatus, falsaque cogitatione imbutus, dixit coram omnibus: Iste Gratianus habuit mecum consilium, hanc Romanam terram de vestra tollere potestate, et Graecis tradere illam. Cui statim non solum Gratianus, verum etiam omnes Romani coram imperatore dixerunt: Mentiris, nullo modo est verum quod dicis.

Cognoscens autem imperator, et omnis Romanorum Francorumque nobilitas praedictum Danielem tale crimen per falsitatem et invidiam contra Gratianum dixisse, illico idem clementissimus imperator nolens contra instituta veterum Augustorum peragere Romanorum, eos secundum Romanam legem instituit judicare. Quo judicio ipse Daniel multorum verbis reprehensus, ore proprio manifestavit se falsum [Col. 0656C] testimonium super eum dixisse. Ideo jam dicto Gratiano ante omnes est traditus, ut quidquid de eo facere vellet potestatem haberet.

Sed cum jam traditum Danielem imperator a Gratiano multa et humili supplicatione petivisset, Gratianus assensit, quem ille statim plenaria sibi reddita gratia libenter suscepit, et sic de mortis est periculo liberatus. His vero peractis imperator abiit, et sanctissimus domnus Leo quartus papa non post multos dies obdormivit in Domino XVI Kalendas Augusti. Sepultus vero est in ecclesia beati Petri apostoli.

Fecit autem ordinationes duas, unam in mense Decembri, et aliam per mensem Martium, creavit presbyteros decem et novem, diaconos octo, episcopos per diversa loca numero sexaginta et tres.




[Col. 0655]
LEONIS PAPAE IV EPISTOLAE ET DECRETA.



I. AD EXERCITUM FRANCORUM.
[Col. 0655D]

[a 1Kb] Omni timore ac terrore deposito, contra inimicos sanctae fidei, et adversarios omnium regionum viriliter agere studete. Item. Ubi usque nunc [Col. 0656D] parentes vestri publicum moverunt procinctum, semper victores exstiterunt, nullaque eos multitudo populi superare potuit. Non enim audivimus ut aliquando sine fama victoriae reversi fuissent. Item. Omnium vestrum nosse volumus charitatem, quoniam [Col. 0657A] quisquis (quod non optantes dicimus) in hoc belli certamine fideliter mortuus fuerit, regna illi coelestia minime negabuntur. Novit enim Omnipotens, si quilibet vestrum morietur, quod pro veritate fidei, et salvatione patriae, ac defensione Christianorum mortuus est; ideo ab eo praetitulatum praemium consequetur.



II. AD LOTHARIUM AUGUSTUM. Cur Alteo episcopo Augustodunensi pallium non concedat.

Mandastis ut privilegium et pallium Alteo episcopo concederemus. Unde poscimus ut vestra super hoc magnitudo non indignetur: quoniam quod ab ipso sanctissimo papa Gregorio usque ad haec tempora [Col. 0657B] nostra factum minime recordamur, facere non potuimus, neque praefixos Patrum terminos immutare.

Item. Quod juxta et sedula nos imitari consuetudo non praecipit, ita ab hoc veluti a magno nos praecipitio custodire oportet.



III. LOTHARIO AUGUSTO.

[a 1Kb] De illis tribus jam publice condemnatis, et reprobis viris Georgio, Adriano, et Petro, ut vestra nobis mandavit sublimitas. Quod adhuc ad aliud confiteri judicium debebant, omnino mirati sumus, quibus jam, missis vestris praesentibus juxta legem Romanam sententia praefixa ac promulgata est et nisi tunc paschalis adesset festivitas, qua [Col. 0657C] mortis, prohibente lege, sententiam dare licitum non est, vivere eos illorum malitia neque iniqua praesumptio non sineret. Pro hac itaque ratione solummodo usque ad tempus suspensa est sententia utrorumque. (Fragmentum) Ivonis dec. X, c. 88 »De illis tribus.«



IV. LUDOVICO [f. LOTHARIO] REGI.

[b 1Kb] Petrum, et Adrianum nunquam recipiemus ad habitandum nobiscum, et si (quod minus credimus) aut preces nostras, quas pro eorum retentione vobis misimus, aut honores Romani pontificis pro nihilo existimastis, et nos minus quam Adrianum et Petrum amastis, quod in posterum jam ordinatum habeamus, vestrae edicimus magnitudini. [Col. 0657D] Certe Romanae sedis praesules tempore quo unamquamque Ecclesiam cum suis clericis tendebant ob missarum officium, vel alias, more solito, utilitates ecclesiasticas disponendas, nihil aliud tam ipsi quam clerici ipsorum nisi sacerdotalia indumenta ferebant, quod secuti usque nunc nos egimus. Sed amplius nequaquam agere oportet, si viros, quos nec quaerimus unquam, nec volumus, mandare decreveritis. Et hoc ad ultimum pro certo notum facimus, quoniam ad quamcunque Ecclesiam locumque alium nobis merito subjectum digressi fuerimus, ne de mortis nostrae periculo triumphatores [Col. 0658A] existant, cum debueramus ob divinum cultum, sive timorem, orarium solummodo planetamque deferre, lanceam, et scutum, et gladium bajulare praecipiemus.



V. JUDICATUM LEONIS PAPAE IV ET LUDOVICI II IMPERATORIS.

In concilio I Romano pro episcopo Senensi contra episcopum Aretinum, in controversia de diversis ecclesiis sive parochiis, anno 853.

[c 1Kb] In nomine Domini, amen. Dum nos Leo summus pontifex, et universalis papa quartus, constitutus in beati Petri apostoli cathedra, una cum piissimo, et gloriosissimo Lodoyco, Lotharii filio, imperatore Augusto, pluribusque archiepiscopis, episcopis, abbatibus, synodale habentes concilium, congregatum [Col. 0658B] Romae, videlicet in ecclesia beati Petri apostolorum principis: advenit in praesentia sancti concilii Senensis ecclesiae episcopus, nomine Cantius, et retulit qualiter jam saepe petierat apud jam dictum Lotharium, epistolis Adriani papae specialiter conscriptis, quatenus . . . . . . . judicii censuram inter Senensem ecclesiam, et Petrum Aretinae ecclesiae episcopum de ecclesiis, seu baptisteriis, et monasteriis, quae infra comitatum Senensem sunt, cum eorum pertinentiis, item jam multis vicibus prolixa fuit contentio, finitivam secundum canonicam auctoritatem perciperet sententiam. Tunc nos Leo summus pontifex ita diximus: »Et quoniam sacerdotali officio, quo modo, licet inviti, fungimur . . . . . oportet nos [Col. 0658C] spirituali mucrone talium altercationum, quae veternosi serpentis saeva aguntur astutia, funditus incidere, et exstirpare radices, ne forte discordia ibi vigeat, ubi inveteratae pacis debent consistere bona.« Simul omne concilium: »Justa, inquit, et vera catholica, et apostolica definivit cathedra.« Tunc autem episcopus manibus decretalia, et judicialia tenens, ubi finitiva sententia Sena servat, et auctoritate Adriani summi pontificis, et universalis papae, et Constantini queritando dixit: »Frater, et coepiscopus noster Petrus Aretinae ecclesiae Senensis ecclesiae parochias, atque dioecesim perverso ordine, et contra canonicam regulam invasit, et per vim detinet.« Tunc nos, et Lodoicus imperator in praesentia magni concilii decretalia ab episcopo Cantio [Col. 0658D] ostensa relegi jussimus. His igitur perlectis, nos Leo summus pontifex, sic ad universalem plebem loqui exorsi sumus. »Quantum enim praecellit dignitas omnium ordines dignitatum, superna dispensatione animarum nobis credita, tanto amplius cogimur cuique petenti solvere rationes. Aliud enim est unumquemque sui curam gerere, aliud Ecclesiae Dominicae cura regimen tenere. Quapropter canonicam sequentes doctrinam, dissensiones atque discordias sacerdotum apostolica nos pertinet obviare censura, Redemptoris nostri sequentes praecepta dicentis: Pacem meam do vobis. Pacem relinquo vobis (Joan. XIV). [Col. 0659A] In hoc enim cognoscent omnes quod mei estis discipuli, si dilectionem habueritis ad invicem (Joan. XVII). Pretiosi enim pedes evangelizantium bona (Matth. XI), gratia sancti Spiritus, inquit. Quatenus vero orta fuerit immoderata quaestio, spirituali debeat mucrone amputari ne adolescat, et Christi concutiat plebem, et ne occasione discordiae fideles delinquant, sancti Petri apostolicis monitis parentes, omni sorde perdita, pura frumenta in horreo Domini residere valeant. Igitur dum per aliquot jam lapsos terminos Longobardorum gens diversa eripiens territoria, invasa desolabatur loca, contigit ut dioeceses episcoporum alter alterius invadere, et temerario ausu immoderate eas detinere, atque in magno nunc usque permaneant errore, et ignorantes canonum definitiones, [Col. 0659B] alterutrum anhelantes arripere parochias, perjurii reatum contrahunt. Insuper callida versutia inter se dimicantes, pejora peragunt exitia, errore ita in malum incidunt piaculi facinus, dum procul abjiciunt canonum censuram, transgredientes sanctissimorum praedecessorum nostrorum pontificum decreta, canonicis auctoritatibus fulcita. Propterea talia inhibentes apostolica institutione una cum gloriosissimo et piissimo Loduico, et sanctis episcopis, in corona hujus sacri concilii residentibus, apostolicae constitutionis privilegio promulgantes sancimus, ut sicut canonice in decretis constituunt, secundum territoria, seu pertinentias civitatum, sic parochias, et dioeceses ad disponendum episcopos tenere censemus, observantes canonicam censuram, quae ait: [Col. 0659C] »Episcopum non licere alienam parochiam propria setta [F., extra propria septa] pervadere.« Et iterum: »Episcopus alienam civitatem, quae non est illi subjecta, non invadat, nec ad ullam possessionem ejus accedat, quem ad eum non pertinet, nec constituat presbyteros aut diaconos alteri episcopo subjectos, nisi forte ex consensu et voluntate regionis episcopi. Si quis autem tale aliquid facere tentaverit, irrita sit ejus ordinatio, atque coerceatur a synodo.« Et sicut praedecessoris nostri beati Coelestini papae continent constituta: »Ut sit contentus unusquisque episcopus suae civitati concessis hominibus, alter in alterius provincia nihil praesumat;« ita et nos beati Petri apostolorum principis, cujus vicem, quamvis immeriti, Dei benignitate [Col. 0659D] gerimus, sumentes auctoritatem, decernimus ut, sicut statutum est, unusquisque episcopus parochias, seu dioeceses, juxta limites suae civitati pertinentes, imperturbate possideat, sub divini judicii obtestatione et anathematis interpositione.«

Dum igitur nos Leo summus pontifex sanctae adhortationis sermonem claudimus, decretalibus supra nominatis per ordinem ostensis, et relectis, tunc Petrus Aretinae Ecclesiae episcopus dixit Cantio episcopo: »Ista tua decretalia et judicata, quae hic ostendisti, nullam possunt facere jacturam meae ecclesiae, neque dispendia; quoniam nos et antecessores nostri monasteria et baptisteria cum eorum oraculis, seu pertinentiis, seu adjacentiis, quae intra [Col. 0660A] fines comitatus Senensis sunt constituta, unde tu, frater et coepiscope, adversus meam ecclesiam quaeris, possessa habemus amplius quam quadraginta annos.« Tunc Cantius episcopus ad haec: »Semper enim, inquit, monasteria et baptisteria, quae infra fines Senensis territorii sunt, parochiae nostrae ecclesiae fuerunt, et sunt. Et chrisma ibi dedimus, et consecrationem fecimus. Presbyteros et diaconos ego et antecessores mei ibi sacravimus, et ecclesias consecravimus. Sed tu, frater, callide et fraudulenter praedicta monasteria, seu baptisteria contra sacrorum canonum instituta usurpasti.« Petrus vero episcopus civitatis Aretii haec audiens dixit: »Vere ista monasteria, seu baptisteria, quae intra fines tui territorii sunt, unde adversus nos queritas, a tempore Longobardorum [Col. 0660B] ecclesiae sancti Donati pervenerunt. Nam judicatum habeo, quod tempore Liuprandi regis Longobardorum a tuis praedecessoribus . . . . . ad meae ecclesiae utilitatem conjuncta fuerunt. Et praeceptum etiam habeo, quod Carolus rex confirmavit in ecclesia Sancti Donati. Sed hic modo prae manibus non habeo: quoniam super hac re altercationem hic habere non arbitrati sumus, inducias et spatium a sacro concilio peto, donec Aretium celeriter petens, assertionis meae judicatum, atque praeceptum, quemadmodum pollicitus sum, in conspectu domni nostri summi pontificis, atque imperatoris piissimi et totius concilii vestrisque partibus . . . . . « Inducias usque ad duodecim dies contulerunt, quatenus unusquisque eorum in praedicto spatio quidquid firmitatis per [Col. 0660C] praeceptorum sanctiones, seu decretorum institutiones haberet, deferre, necnon testes idoneos de praedicta ecclesia unusquisque ad indagationem veritatis secum duceret. Finitis igitur dictis, duodecim diebus Petrus episcopus Aretinae ecclesiae, et Cantius episcopus Senensis in praesentia nostri, et imperatoris Ludovici piissimi Augusti personaliter venerunt, et in conspectu eorum episcoporum quorum nomina subter annexa sunt, Joannes archiepiscopus civitatis Ravennae, Ambrosius episcopus Lucensis ecclesiae, Oschesis episcopus Pistoriensis, Donatus episcopus Fesulanae civitatis, Johannes episcopus Pisae, Andreas episcopus Volaterranensis civitatis, Taceprandus episcopus civitatis Clusi, Otho episcopus Rosellensis, Tanimundus [Col. 0660D] episcopus Suanensis, Petrus episcopus civitatis Orbevetanensis, Joannes episcopus Tuscanensis, Joannes episcopus Centumcellensis, Petrus episcopus Spoletinus, aliique plures. In praedictorum itaque praesentia ambo episcopi, hoc est Cantius episcopus Senensis, et Petrus Aretinae ecclesiae, cum sanctionibus praeceptorum, atque institutionibus decretorum, idoneis testibus ex utraque parte, ut impetratum fuerat, adhibitis, iterum corona sancti concilii in eadem ecclesia beati principis apostolorum, ubi prius fuerat, residentibus cum nobis in concilio et volentibus tantae altercationis litigium rectissima lance pensare, et libratum aequitatis trutino finire; ecce Petrus Aretinae ecclesiae decretalia, [Col. 0661A] atque praecepta, juxta quod promiserat, in manibus retinens, ex jussu nostro, et Augusti Loduici piissimi Josepho Archicappellano edita sunt ad legendum. Cumque perlecta fuissent in conspectu magni concilii, Loduicus imperator sic in aures totius ecclesiae concionatus est: »Et quoniam uniuscujusque rei possessio talis debet esse, ut principium possessionis in se nullum habeat vitium, liquido colligere possumus, dum constat has parochias ecclesiam Aretinam ex tempore Longobardorum tenuisse tantummodo, non sibi sufficere possessionis oppositionem, dum antequam Longobardorum gladius Italiam populando devastaret, Romanis imperatoribus tranquillae pacis felicitate orbem regentibus, Senensis ecclesia, sicut mos antiquus statuit, easdem parochias [Col. 0661B] rexit, et tenuit.« Tunc omne concilium verum et probabile laudeque dignissimum imperatorem protulisse acclamabat. Ad haec Petrus episcopus Aretinus: »Et quoniam imperatoria majestas, et apostolica sublimitas non solum scripturarum, verum et testium jussit in hoc testimonium adhiberi, jubeant illi, sacerdotes testimonii veritatem proferre, qui in eisdem inhabitantes parochiis, incorruptam veritatem, antiquorum relatione hominum per parentelae gradus insigniter consociantur.«

Tunc nos Leo pontifex universalis papa et Lodovicus imperator jussimus exhiberi sacerdotes, aliosque fideles. Qui subito vocati sunt in conspectu magni concilii. In primis venit Gisulpherianus de plebe sancti Quirici in Ausinora: Aterpalianus, [Col. 0661C] presbyter et monachus, de plebe sancti Stephani de Cinnano: Gesilarus, archipresbyter sanctae Mariae in Pava: Malperianus, presbyter de plebe sanctae Mariae de Soleta: Lanfrancus, presbyter de plebe sanctae Mariae de Cusona; Benedictus, archipresbyter de plebe sancti Viti Vitaliano: Agiprandus, archipresbyter de plebe sancti Andreae Malcino; Leucari, presbyter de plebe sanctae Mariae in Sexta; Aliperus, archipresbyter de plebe sancti Donati de Ziliano; »Hi sunt mei archipresbyteri de jam dictis plebibus,« dixit Petrus Aretinus episcopus. Tum nos Leo papa jussimus librum Evangeliorum in medio concilio poni, simulque sanctae crucis vexillum inibi collocari. Atque per haec sciscitati sumus: »Audite vos, sacerdotes, quibus reddendi [Col. 0661D] testimonium facultas a sanctissimo concilio tributa est, in virtute obedientiae, et sub obtestatione divini judicii vobis praecipimus, ut in continenti nobis de hac re veritatem dicatis.« In primis ergo omnium Gesolfrandus jam dictus archipresbyter ait: »Quoniam nefarium est sub tanta obtestatione jurantem reticere, sacrilegium esse arbitror in conspectu hujus sacri concilii falsum testimonium dicere. Idcirco quod a meis parentibus didici, et ego ipse, cum sim fere nonagenarius, memini, absque falsitatis colore narrabo. Scio namque secundum meorum parentum relationem, Senensem ecclesiam usque Longobardorum tempora praedictas parochias inconcusse, et absque ullo litigio tenuisse. Sed eorum iniquus gladius [Col. 0662A] cuncta diripiens, subjectasque hominibus terras, multis populis refertas, redegere in solitudinem. Contigit denique ex illius temporis desolatione, invasione callida alter episcopus, alteri parochiae nefario ausu commorare, et invasam totis viribus detinere. Sic itaque Senensi ecclesiae ab Aretina accidisse scimus. Quamlibet Petrus Aretinus episcopus nos huc sui causa duxit, tamen veritatis rationem celare nefas esse credimus; ita nimium re in ambiguo posita, utrisque ecclesiis parere, alteri quidem ex necessitate, alteri vero ex voluntate, praedictas Parochias meminimus: Senensi quippe ex voluntate, Aretinae ex necessitate. Constat nos ecclesia Senensi usque hodie reddidisse ecclesiae et constitutum servitium, et chrisma ab eadem ecclesia coepisse, consecrationemque [Col. 0662B] diaconorum et presbyterorum hactenus ab ea sumpsisse. Aretinae vero ecclesiae, armorum viribus concussos, servitium nos coacte exhibere non negamus. Jure igitur apostolica sublimitas et imperatoria majestas nos nostrasque parochias a tali periculo eripiat, et hujus sacri concilii decreta statuat, ecclesiae posthac libere, et inconcusse servire nos oporteat.« Tamen hoc, sicut unum, singillatim unusquisque eorum interrogatus testimonium Gesolfrandi asserebat verissimum. Aripaldus presbyter et monachus de plebe sancti Stephani de Anciano, ut Gesolfrandus ita refert. Et Gelisarius archipresbyter de saltu similiter confessus est. Benedictus archipresbyter sancti Viti similiter dixit. Aliprandus de plebe S. Donati similiter dixit. Aliprandus [Col. 0662C] de plebe sancti Andreae similiter dixit. Laufridus archipresbyter sanctae Mariae de Osona similiter dixit. Laucari archipresbyter de plebe sanctae Mariae de Sexta similiter dixit. Omnes itaque, ac si uno ore Senensi ecclesiae praedictas parochias pertinent, et rectissimo jure pariter constanter asserebant. Petrus vero haec audiens, praedictos sacerdotes testimonium ferentes, perjurii reatum incurrisse arguebat. Tunc jubentibus nobis, et piissimo imperatore, et universo concilio, juraverunt, omnes praedicti sacerdotes, quod in testimonium perducti satis vera et probabilia narrarent, et sicut dixerant, se habet veritas.

Tunc nos Leo summus pontifex sic ad Petrum episcopum, et ad omne concilium effati sumus: »Similiter [Col. 0662D] oportet nos, fratres, hujusmodi aequitatis lance pensare, quoniam eorum affectionem, qui testimonio supradicto frater noster Petrus justitiam suae ecclesiae adipisci sperabat, Senensis ecclesia triumphum sui certaminis est consecuta.« Ad haec universum collegium dixit: Liquido patet praenominatas parochias Senensis ecclesiae esse, quoniam ejusdem comitatus limitibus pertinere probatum evidenter est, et testium verissimorum assertio clamat, et scripta sanctissimorum pontificum haec roborant. Jubeat ergo vestra sanctitas, et imperatoria majestas, Senensi ecclesiae ea, quae sua fuere, restituantur: quatenus discordia de medio sublata unusquisque eorum propter hoc, et sicut in omnibus statutum est. [Col. 0663A] sibi subjectas parochias regat, nec ad vicinam dioecesim sui fratris nullatenus accedere praesumat.« Tunc Comeranus episcopus dixit omnibus: »Sunt mihi adhuc testes idonei, quos de mea civitate huc duxi, quibus propositae altercationis patet ambiguum: qui antiqua relatione nobilium parentum quidquid inde est insigniter noverunt. Ipsi, si introducti fuerint, veritatem nullo modo celabunt.« Tunc ingressus Willeradus bonae memoriae Merempridi filius, et Gunteramus filius quondam Sicheradi Ginnonis, qui erant milites regis, et Lamfredus miles praedicti episcopi Aretini. Et Willeradus sub testatione divini nominis a nobis interrogatus, dixit: »Scimus igitur quod praedictae plebes et monasteria, juxta relationem meorum antiquorum parentum, Senensis ecclesiae [Col. 0663B] fuerunt. Consignationes, rectorum consecrationes, et presbyterorum ordinationes, episcopus Senensis ecclesiae ibi fecisse vidimus. Nullum inibi fuisse litigium manifesta res docet, nisi ab ingressu gentis Langobardorum in Italiam. Senensis quippe ecclesia usque ad eorum tempora inconcusse praedictas parochias possederat.« Reliqui vero omnes, cum singillatim interrogati fuissent, testimonium veritatis Villeradum protulisse testati sunt: illi vero una voce testimonium veritatis proferentes, sacrosanctis Evangeliis, in medio positis, tactis juraverunt . . . . . praenominatae parochiae jam Senensis ecclesiae sint propriae, quod ecclesiae Aretinae recto jure non pertinent. Hoc sacramento expleto, nos Leo summus pontifex diximus Petro episcopo: [Col. 0663C] »Oportet te, frater Petre, jam nunc tuis tantummodo parochiis contentum esse, et ab illicita praesumptione cessare, et primam de hac inusitata finire, aut si quid ad opponendum potes, quod utile sit, adhibere. Nam nihil vanum, neque superfluum, aut quod a veritate sit alienum, hoc sacrum recipit concilium.« Petrus vero episcopus inquit: Juxta examinationes vestras sanctas litigium rectum pensavit, neque in ambiguo, quod a vobis hic definitum est, pono. Et jam neque aliorum praesentiam hominum, quibus vos magis credere possitis, exhibere valeo, neque aliorum scriptorum decreta, praeter quae a me hic sunt ostensa.«

Ad haec imperator: »Constat itaque evidenter Petrum episcopum superatum; quoniam testimoniis [Col. 0663D] eorum, a quibus se salvari putabat, Senensis ecclesia victoriam est consecuta. Justum est, inquit, ut propter hoc sileat, neque amplius hujus rei altercationem adire praesumat. Superfluum est ei, ut cum suae civitati parochias subjectas retineat, ad alterius episcopi dioecesim illum temerario ausu transire. Quapropter volumus ut in hoc sacrum et venerabile concilium ita hujus litis altercationem aequissimo termino includat atque definiat, quatenus futuro tempore ulla possit inter eos scrupolositas renovari.« Tunc imperator, relictis nobiscum missis suis ad istam causam finiendam, id est Joseph archicapellano, Angelberto archiepiscopo, Notingo episcopo, et Adelchesi comite, a concilio discessit. Remansere [Col. 0664A] autem Cantius cum duodecim sacerdotibus idoneis, quorum non fuerat adhuc in testimonio jusjurandum receptum. Tunc juravit Cantius cum duodecim sacerdotibus, quod in sacramentis supradictorum testium veritas absque ullo dolo versata est. Tunc omne concilium simul clamavit: »Jubeat ergo apostolici culminis sanctitas, ex totius concilii decreto, praedictarum parochiarum, quas temere invasit, Petrum episcopum refutationem Senensi ecclesiae facere, ac deinceps super hac re penitus silere.« Tunc jubente Apostolico, et legatis imperatoris, ac universo concilio, penitus posuit, et refutavit Petrus episcopus Senensis ecclesiae parochias supra nominatas, quas illicite, et nefario ausu invaserat. His igitur ita expletis, nos Leo summus [Col. 0664B] pontifex sic dicendo definivimus: »Opportunum itaque valde reor in hujus litigii definitionem auctoritatem nostram accommodare, atque sub anathematis interpositione aequissima ratione finitum litigium hinc inde sopire, ne forte in futuro tempore aliquis, pravitate plenus, quod modo juste et canonice a nobis definitum est audeat violare. Nam firmum et stabile in Senensi manere ecclesia sancimus quidquid per testium indagationem eidem pertinere est compertum. Si quis igitur adversus hujus nostri privilegii decretum aliquo tempore quilibet violare temptaverit, sive clericus, sive laicus, sive dignitate praeditus, sive honoribus decoratus, aut qualibet magna, parvaque persona, sciat se auctoritate Domini nostri Petri Apostolorum principis omni [Col. 0664C] honore privatum, atque anathematis maranatha vinculis innodatum, et cum Juda proditore Domini nostri Jesu Christi, et Anania et Saffira perpetuo supplicio deputandum. Et quoniam in Dei sumus nomine collecti, Dominus vere inter nos esse creditur, ejus auxilio, quidquid agimus vel definimus, credimus esse fulcitum; idcirco praedictae maledictioni se innodat, quisquis violare temptaverit quidquid a nobis est, Deo auxiliante, decretum.«

Leo, Dei gratia, catholicae et apostolicae Romanae Ecclesiae episcopus, hujus Judicati decretum propria manu roboravi.

    Joseph, archicapeltanus domini imperatoris, subscripsi.
    Joannes, archiepiscopus Ravennae, subscripsi.
    [Col. 0664D] Angelbertus, archiepiscopus Mediolanensis, subscripsi.
    Notingus, episcopus Brixiensis, subs.
    Ambrosius, episcopus Lucensis, sub.
    Oschisi, episcopus Pistoriensis, sub.
    Donatus, episcopus Fesulanus, sub.
    Gerardus, episcopus Florentinus, sub.
    Johannes, episcopus Pisae, sub.
    Andreas, Volaterrae episcopus, sub.
    Taceprandus, episcopus Clusinus, sub.
    Otto, episcopus Rosellensis, sub.
    Tanimundus, episcopus Suanensis, sub.
    Dominicus, episcopus Centumcellensis, sub.
    Petrus, episcopus Orbivetanus, sub.
    [Col. 0665A] Joannes, episcopus Tuscanensis, sub.
    Petrus, episcopus Spoletanus, sub.





VI. ECCLESIAE CUJUSDAM PRIVILEGIA CONFIRMANTUR [a 1Kb] .

Scrivendum praecepimus Stephanus scriniario sedis nostrae in mense Septembrio die quinta, indictione quartadecima; datum pridias Kalendas Septembrias per manum Tiberii primicerii S. sedis apostolicae, Imp. domino nostro piissimo perpetuo Augusto Lothario a Deo coronato magno imperatore, anno tricesimo tertio et post consulatum ejus anno tricesimo tertio sed et Ludovico nobo imp., ejus filio anno . . . .



VII. [b 1Kb] EXCOMMUNICATIO ANASTASII PRESBYTERI [c 1Kb] .

[Col. 0665B] Imperantibus dominis nostris, Lothario et Ludovico Augustis, mensis Decembris die decima sexta, indictione 14.

1. Leo episcopus, servus servorum Dei. Anastasius, presbyter cardinis nostri, quem in titulo beati Marcelli ordinavimus, quique secedens ab eo ad alienas parochias absque nostra pontificali scientia demigratus est, quem per missos et litteras nostras vocavimus, et pro quo dominos imperatores supplicati per missos nostros, ut eum ad suam parochiam redire juberent, qui nunc huc nunc illuc latitando in ipsa demigratione per biennium moratus est, et ad duo vocatus concilia nostra minime venit, sed neque inventus est; quia, ut praediximus, veluti [Col. 0665C] ovis errans extraneis regionibus suadente diabolo occulte inhabitabat, secundum canonica instituta ex Dei omnipotentis et beati Petri apostoli nostraque simul apostolica auctoritate ab hodie sit communione privatus, donec ipse meae speciali praesentiae in canonico judicio fuerit praesentatus, et si non venerit, nunquam communicet [d 1Kb] .

2. Leo episcopus, servus servorum Dei, omnibus episcopis, presbyteris, diaconibus, subdiaconibus, et universis clericis cunctoque populo Christiano. Quod bene ac pleniter vobiscum simus, charissimi fratres, scitis. Nunc iterum pro cautela et memoria temporum futurorum dilectioni vestrae cognitum esse volumus quomodo, instigante ac suadente diabolo, Anastasius, presbyter cardinis nostri, quem [Col. 0665D] nos in titulo beati Marcelli ordinavimus, contra statuta patrum provinciam ecclesiamque deserens, [Col. 0666A] ecce jam per quinquennii tempus in alienas parochias velut ovis errans discurrit, quem etiam, auctoritate suffulti canonica, apostolicis litteris per tertiam quartamque vicem vocavimus. At ubi redire distulit, duo pro eo episcoporum concilia congregavimus, quorum conventu cum ejus non potuissemus videre vel habere specialem praesentiam, communi eum decreto sancta communione privavimus, volentes siquidem suam per hujus excommunicationis censuram ad gremium sanctae, a qua discesserat, matris Ecclesiae personam reducere. Sed apostolica monita sanctique concilii pro nihilo ducens, erroris irretitus caligine, redire nullatenus voluit. Proinde, sicut Ravennae nobis degentibus de eo in ecclesia beati Vitalis martyris mense Maio, die 29, indictione [Col. 0666B] prima, ore proprio promulgavimus, nunc iterum in ecclesia beati Petri apostoli mense Junio, die 19, indictione superius adnotata, similiter promulgavimus: sit ille a sanctis Patribus et a nobis anathema, et omnes qui ei sive in ejectione, quod absit, aut pontificatus honore adjutorium praestare vel solatium quodcunque voluerint, simili anathemati subjaceant [e 1Kb] .

3. In nomine Patris, et Filii, et Spiritus sancti. Incipit sancta ac veneranda synodus, quae per Domini gratiam et ejus divinum consilium congregata est in ecclesia beati Petri apostoli, anno scilicet pontificatus sanctissimi ac coangelici et universalis quarti papae Leonis septimo, atque invictissimorum Lotharii ac Ludovici imperatorum [Col. 0666C] anno imperii quadragesimo secundo f 1Kb] , mense Decembri die octavo, indictione 2. In ac siquidem sancta ac venerabili synodo, Domini solatiante gratia nobiliter celebrata, post diversas episcoporum sacerdotumque vel clericorum atque omnium Christianorum pias ac salutiferas admonitiones et exhortationes depositus est juste atque canonice Anastasius, presbyter tituli sancti Marcelli, eo quod contra auctoritatem canonicam propriam parochiam deseruisset per annos scilicet quinque, et in aliena ad usque hodie demoratur, et neque vocatus neque excommunicatus et ad ultimum anathematizatus, sicut de eo in hac synodo veridica pictura demonstrat, ad congregata duo pro eo episcoporum concilia venire noluit; ideo tam a summo pontifice [Col. 0666D] quamque ab universis episcopis tunc synodo praesidentibus, videlicet numero sexaginta septem, ob [Col. 0667A] suam stultam audaciam merito, ut praediximus, est depositus et sacerdotali honore privatus, anno denique, mense ac die atque indictione ut supra.



VIII. AD EPISCOPOS BRITANNIAE.

Docet episcopos simoniacos in concilio judicandos esse: deinde respondet aliis eorum consultationibus.

LEO omnibus reverentissimis confratribus Britannicae gentis episcopis.

Quanto studio quantaque solertia gregem vobis a Domino commissum pascitis, divinisque fovetis eduliis nobis directa scripta reserarunt. Unde non modica exsultatione congratulor, et tantarum ambiguitatum indagatione laetificatus, a timore negligentiae, qui me illius regionis in infimis deprimebat, quasi a [Col. 0667B] gravi languore relevatus, et ut pote sanus, licet omni salute captus, magis animo sospes surrexi quam corpore. Quia cum quosdam laicorum in ecclesiasticis cognoverim curis praepollere, et studioso animo ab illorum respondere vigilantiis cogerer, nihil aliud vos, qui divinis negotiis et ecclesiasticis sorte venistis, quam crederem dormitare: nunc divina gratia hi confratres nostri, videlicet talium, et tales ecclesiarum praesules, ad nos perducti et cogniti, magis securus nunc duro quam antea. Legationem denique communem omnium episcoporum reverendissimorum nobis propositam delinquentes, requiritis de his qui turpissimo lucro columbas in templo Domini vendere non pertimescunt (1, q. 2, Requiritis de iis), et sua acta improba temeritate Simonis haeresi conjungunt, [Col. 0667C] utrum possint in ordine poenitentiam agere, aut tantummodo extra ordinem et sacerdotalem fieri gradum. Quibus nos quidem convictis qui tam detestabile nefas, quod jam multis est damnatum conciliis, peregisse noscuntur, nulla poenitentia possumus subvenire, et tot spiritualibus patribus obviare: sed in illorum patrum me sententia convenire omnibus certum sit. Ita tamen ut omnia in conciliis sint episcoporum. Nam nullam damnationem episcoporum esse unquam censemus (I, q. 7, Nullam damnationem), nisi aut ante legitimum numerum episcoporum, qui fit per duodecim episcopos, aut certe probata sententia, per septuaginta duos idoneos testes, qui tales sint, qui et accusare possint, et prius ad sacra Christi quatuor Evangelia sacramenta [Col. 0667D] praestent, quod nil salsum depromant, sicut nobis beatus Silvester tradidit, et Romana sancta tenere videtur Ecclesia [a 1Kb] . Et si inter eos, quos damnandos esse dixerunt homines, fuerit episcopus, qui suam causam in praesentia Romanae sedis episcopi petierit audiri, nullus super illum finitivam praesumat dare sententiam: sed omnino cum audiri decernimus. De caetero vero, quod nobis apicibus vestris factum est clarum, quid vel qualiter de ipsis capitulis interrogatis debeam respondere, unde precibus vestris annuere curavimus, et singillatim quid agendum est, sive exposito a sanctis Patribus, sive more antiquitus tradito, curavimus demonstrare.




I. Ad quos ecclesiasticus ordo pertineat.
[Col. 0668A]

Primo quidem capitulo dictum, cui ecclesiasticus ordo pertineat: quod episcopis et clericis ordinatis pertinere non dubium est. Quod vos ignorare minime credimus, ab ipsis apostolicis viris cognoscitis. Et cum in sacris conciliis ab episcopis promulgatae sint regulae et receptae, quis extra episcopos promulgator canonicarum quiverit esse sententiarum?



II. Unaquaeque parochia episcopi provisione regenda.

Regenda vero est unaquaeque parochia (X, q. 1, Regenda est unaquaeque) sub provisione ac tuitione episcopi, per sacerdotes vel ceteros clericos, quos ipse cum Dei timore praeviderit, cui jure pertinere videbitur, et circumire, ut sibi necessarium visum fuerit, ecclesiastica utilitate cogente.



III. Non cogendus presbyter ad sacra concilia eulogias deferre.
[Col. 0668B]

De eulogiis ad sacra concilia deferendis (Dist. 18, De eulogiis.) nihil invenimus a majoribus terminatum, sed sicut unicuique presbytero placuerit. Nam si constitutum fuerit illo in tempore benedictiones afferri, forsan minus libenter ad synodos occurrent, et magis venire detrectabunt: quae ut arbitror non sunt rationabiliter requirendae, nec ultro delatae respuendae.



IV. Sors nihil aliud quam divinatio et maleficium.

De experientia autem divinationum vel maleficiorum, scriptum quidem in sacris habemus canonibus, ut ipsa verba ponamus, ita (Conc. Ancyr., can. 23): Qui divinationes expetunt, et morem gentilium [Col. 0668C] subsequuntur, aut in domos suas hujuscemodi homines introducunt exquirendi aliquid arte malefica, aut expiandi causa, sub regula quinquennii jaceant. Unde ad illorum similitudinem, sortes, quibus cuncta vos in vestris discriminatis judiciis (26, q. 5, Sortes quibus), nihil aliud quam quod illi patres damnarunt, divinationes et maleficia esse decernimus. Quamobrem volumus illas omnino damnari, et ultra inter Christianos nolumus nominari, et ut abscindantur, sub anathematis interdicto praecipimus (Ivo, part. IX, cap. 11).



V. Ut nullus propria cognatione conjugem sibi copulet.

Ut definitum est a Patribus, nullus de propria cognatione sibi audeat copulare, alioqui anathema sit (Dist. 20, De libellis). Unde beati junioris Gregorii [Col. 0668D] decreta eximie sunt retinenda.



VI. Per quae decreta judicare debeant episcopi.

De libellis et commentariis aliorum non convenit aliquem judicare, et sanctorum conciliorum canones relinquere, vel decretalium regulas, id est quae habeatur apud nos simul cum illis in canone, et quibus in omnibus ecclesiasticis utimur judiciis, id est Apostolorum, Nicaenorum, Ancyranorum. Neocaesariensium, Gangrensium, Antiochensium, Laodicensium, Chalcedonensium, Sardicensium, Carthaginensium, Africanensium: et cum illis regulae praesulum Romanorum, Silvestri, Siricii, Innocentii, Zosimi, Coelestini, Leonis, Gelasii, Hilarii, Symmachi, Simplicii. [Col. 0669A] Isti omnino sunt, per quos judicant episcopi, et per quos episcopi simul et clerici judicantur. Nam si tale emerserit vel contigerit inusitatum negotium, quod minime posset per istos finiri, tunc si illorum, quorum meministis, dicta Hieronymi, Augustini, Isidori, vel caeterorum similiter sanctorum doctorum similium, reperta fuerint, magnanimiter sunt retinenda ac promulganda, vel ad apostolicam sedem referatur de talibus. Quam ob causam luculentius et magna voce pronuntiare non timeo, quia qui illa quae diximus sanctorum Patrum statuta, quae apud nos canones praetitulantur, sive ut episcopus, sive clericus, sive laicus, non indifferenter receperit, ipse se convincit, nec catholicam et apostolicam fidem, nec sancta vera Christi evangelia quatuor utiliter [Col. 0669B] et efficaciter et ad effectum suum retinere vel credere.



IX. AD LUDOVICUM
[LOTHARIUM]
AUGUSTUM.

Ex Regesto Leonis IV.

[a 1Kb] Igitur cum saepe adversa a Saracenorum partibus perveniant nuntia, quidam in Romanum Portum clam, furtiveque venturos esse dicebant; pro quo nostrum congregari praecipimus Portum, maritimumque ad littus descendere decrevimus, et egressi sumus Roma.



X. AD LUDOVICUM IMPERATOREM.

[b 1Kb] Scire vos oportet, quod nunquam ab aliquibus nostros homines sinimus opprimi; sed si necessitas illis incurrerit, praesentialiter vindicamus; quia [Col. 0669C] nostri gregis in omnibus ultores esse debemus et praecipui adjutores.



XI. AD JOANNEM ARCHIEPISCOPUM.

[c 1Kb] Pro certo scitote, quod nunquam permittimus nostros a vobis lacerari aut opprimi homines atque subjectos, sed si (quod non speramus) hujus nostrae monitionis dicta neglexeritis, et amplius aliquas oppressiones praefatis, vel aliis nostris hominibus feceritis, praesentialiter eos vindicabimus, et omnia vestra eripere curabimus, furibunda crudelique audacia.



XII. LOTHARIO ET LUDOVICO IMPERATORIBUS [d 1Kb] .

Lotharium et Ludovicum imperatores Colono diacono [Col. 0669D] ecclesiam Reatinam rogat, Leo »ut, inquit, vestra licentia accepta, ibidem consecrare veleamus episcopum; sin autem in praedicta ecclesia nolueritis ut praeficiatur episcopus, Tusculanam ecclesiam illi vestra serenitas dignetur concedere.«



XIII. AD ANASTASIUM PRESBYTERUM EXCOMMUNICATUM.

Ad concilium illum vocat.

LEO episcopus, servus servorum Dei, ANASTASIO presbytero excommunicato.

[Col. 0670A] Cum spiritualibus te nostris procreatum visceribus noscimus, tua deceptione quotidie ingemiscimus; qui sinu matris tuae progressus, erroris irretitus caligine alienis, parochiis vel regionibus immorari, contra praecepta Patrum canonumque sanctionem, non dubitas. Revertere igitur, salutisque incedere summopere callem procura, te ne vana spes decipiat, caduceque adulationes subvertant. Sed terrenis mente actibus erigens, ea quae superna infinitaque permanent, inquiescibili intuitu anhelare memento. Quia salutem semper tuae cupimus animae corporisque videre: et ne te diabolicae insidiae concludant, omnipotentis Domini semper clementiam exoramus. Praeterea apostolicis tibi praecipimus litteris; jam quinquennii tempus huc illucque latitans velut anguis [Col. 0670B] discurris, ad concilium, quod quinto decimo congregaturi sumus die Novembris, exspectatae futurae secundae mensis indictione [mensis exsp. F. secundae indictionis], praesentare te omni deposita occasione procures: ut causam tuam in venerabili coetu sanctae valeamus congregationis subtili ventilare intuitu, et humanius tuam conversionem tractare. Si autem neglexeris quod praecipimus, ampliori te vinculo innodamus. Nam e multimodis [e 1Kb] te reprehendimus, ac reprehensibilem judicamus; quia ad duo pro te congregata concilia occurrere distulisti; sicut hi praesentes Nicolaus, Petronacius, atque Joannes venerabiles episcopi nostri, per quos te nunc auctoritate canonica jussimus evocare, ore proprio indicabunt. Si autem constituto tempore ad [Col. 0670C] praedictum concilium venire neglexeris, sub excommunicatione atque anathemate te modis omnibus decernimus esse mansurum.



XIV. EPISCOPIS BRITANNIAE [f 1Kb] . Fragmentum.

Non cogantur presbyteri ad sacra concilia eulogias deferre.

De eulogiis ad sacra concilia deferendis nihil invenimus a majoribus terminatum: sed sicut unicuique presbytero placuerit. Nam si constitutum fuerit illo in tempore benedictiones afferri, forsitan minus libenter ad synodos occurrent, et magis venire obtrectabunt. Quae ut arbitror non sunt rationabiliter quaerendae nec ultro delatae respuendae.



XV. AD LOTHARIUM AUGUSTUM. Fragmentum.
[Col. 0670D]

[g 1Kb] Habetis de hoc apud Deum retributionem non modicam si antiquae legis dogmata minime observantes vestra imperiali censura pro viribus castigatis, atque corrigitis. Item. Vestram flagitamus clementiam ut sicut hactenus Romana lex viguit absque universis procellis, et pro nullius persona [Col. 0671A] hominis reminiscitur esse corrupta, ita nunc suum robur propriumque vigorem obtineat.



XVI. AD LOTHARIUM AUGUSTUM [a 1Kb] . Fragmentum.

De capitulis vel praeceptis imperialibus vestris, vestrorumque pontificum praedecessorum irrefragabiliter custodiendis et conservandis, quanto valuimus et valemus, Christo propitio, et nunc et in aevum nos conservaturos modis omnibus profitemur. Et si fortasse quilibet vobis aliter dixerit vel dicturus sit, sciatis eum pro certo mendacem.



XVII. AD CAROLUM CALVUM [b 1Kb] . Fragmentum.
[Col. 0671B]

Si fortassis, quod non credimus, apud vos inutiles judicamur, Ecclesia tamen, cui praesidemus, non inutilis, sed caput principiumque omnium merito simul ab omnibus vocatur.



XVIII. AD CAROLUM CALVUM [c 1Kb] . Fragmentum.

Contra sanctorum Patrum censuras videtur existere si saecularis vel laicus presbyteros ab ecclesiis, in quibus tempore ordinationis eorum nominati vel introducti fuerint, videtur [Al., nitetur] expellere.



XIX. AD VIDONEM COMITEM. Fragmentum.

[Col. 0671C] [d 1Kb] Valde indignum est, futuris gentibus etiam contrarium, tam gloriosam legem, quam multi retro custodierunt imperatores, nunc suam vim perdere, ac injuste damnari.



XX. COLORODO ARCHIEPISCOPO ET BERTUSO.

[e 1Kb] Ideo permittente Deo pastores hominum sumus effecti, ut quod Patres nostri sive in sanctis canonibus, sive in mundanis legibus affixere, excedere minime debeamus. Contra eorum quippe saluberrima agimus instituta, si quae ipsi divino statuerunt consilio, intacta non servamus.



XXI. AD PRUDENTIUM EPISCOPUM TRICASSINUM.

Ut monasterium ab Adremaro constructum consecret.

[Col. 0671D] [f 1Kb] Leo episcopus, servus servorum Dei, reverentissimo et sanctissimo Prudentio Tricassinae sedis episcopo salutem.

Cognoscat prudentia sanctitatis tuae, qualiter hic religiosus monachus, Adremarus nomine, cum monachis suis, cum summa devotione, ad laudem et gloriam sanctae Trinitatis, et remedium animae suae suorumque omnium, in honorem beati Petri apostolorum [Col. 0672A] principis, seu et sancti Leonis ejusdem vicarii papae, monasterium desiderat consecrare, et situm ac structuram ejus sancti coenobii in rebus juris jam dicti beati Petri apostoli, quae ejus vere sunt, fundare ac constituere, quae res praedictae Guidoni gloriosissimo comiti per praeceptum pontificale donatae sunt. Quam ob causam jubemus ac hortamur sanctitatem tuam, ut quando ab illius praedicti monachi fueris humilitate postulatus, illuc accedere debeas, et loco, quem vobis significaverit, ipsas illic reliquias supra nominatorum sanctorum, quas a nobis accepit, eo tenore et conditione recondas atque consecres, ut semper et perpetualiter sub jure ac potestate sanctae nostrae Romanae ecclesiae jam fatum monasterium consistat atque permaneat. Sanctitatem tuam [Col. 0672B] omnipotens Deus incolumem custodiat, frater. Benevale.



XXII. AD HINCMARUM ARCHIEPISCOPUM [g 1Kb] .

Cur synodi Suessionensis confirmationem differat.

Causas pro quibus hoc usque ad tempus suspendimus, charitati vestrae dicemus. Prima igitur haec est, quia sicut ab episcopis praenominata synodus utiliter ventilata, sive sopita est; ita per aliquot ex eis, ut dubitatio foret radicitus evulsa, statuta vestrae synodi destinare debuistis. Alia autem juxta votum vestri desiderii id nos perficere minime permisit, eo quod legati sedis apostolicae praesentes ibidem non fuerunt: neque imperialis epistola nobis talis est praesentata, quae hoc quod expetendum [Col. 0672C] misistis; specialiter indicare potuisset. Quarta scilicet causa haec est, quia hi quos depositos charitas vestra auctoritate synodi fore affirmat, per proprias litteras sedem apostolicam appellarunt, et volunt iterum nostra se apostolica audiri praesentia: et tunc si culpabiles inventi fuerint, non se abnuunt canonicam sustinere censuram.



XXIII. AD HINCMARUM EUMDEM [h 1Kb] .

De eadem synodo duobus legatis demandatum scribit.

Sed ad vestras petitiones exsequendas et obtinendas Petrum venerabilem, et dilectissimum nobis, Spoletanum episcopum, viva voce nostra vice exsecutorem instruximus, et alium Petrum venerabilem aeque et amantissimum, episcopum [Col. 0672D] Aretinum, litteris commonuimus, et alios fideles vestros atque nostros similiter inde monuimus, et reliqua.



XXIV. AD NOMENOJUM [i 1Kb] DUCEM BRITANNIAE

Ut Gislardum invasorem sedis Namneticae defensare desinat.

Non furem et latronem (7, q. 1, Ne furem), qualem Gislardum sentimus esse in Namnetica sede, qui [Col. 0673A] viventis, quod non licuit, locum non timuit usurpare, pro cujuscunque muneris donis ultra debes defensare.



XXV. AD EBRUINUM ET ADELFREDUM EPISCOPOS [a 1Kb] . Fragmentum.

Quia praesulatus nostri (quod bene nostis) magisterium non solum de sacerdotum, verum etiam de saecularium utilitatibus debet esse sollicitum, propterea fraternitatem vestram scire volumus hunc praesentem presbyterum ad sedem apostolicam venisse, nobisque violentiam et excommunicationem suam per ordinem retulisse; quod etiam sine justo legis tramite illi sua fuisset ablata ecclesia, similiter [Col. 0673B] indicavit: quam alius dato munere sacerdos zelo ductus invidiae usurpare praesumpsit. Inde parentes ejus magno dolore compulsi presbyterum illum, qui suam tenebat ecclesiam, mox comprehenderunt, et ei oculos eruerunt. Tamen ipse saepe dictus sacerdos dicit quod absque sua voluntate et sine ejus consilio hoc sit peractum. Quod si ita est, ut ipse nobis suo ore testatus est, vobis magnopere providendum est, ut, si canonice ipse excommunicatus non est, canonica super eum fiat remissio.



XXVI. AD JUDICEM SARDINIAE.

[b 1Kb] Nec mos, nec noviter introducta consuetudo nostrae Ecclesiae praedecessoribusque nostris fuit [Col. 0673C] contra sanctorum canonum nova, vel inusitata praesumere. Quamobrem nos devotius volentes vestras petitiones suscipere, si in his nos sanctorum Patrum censura juvaret, sed ideo quia synodicae paginae in hoc favere non videntur, nos tantam novitatem praesumere non possumus, et ab illo rectissimo tramite deviare.



XXVII. AD JUDICEM SARDINIAE

[c 1Kb] Celsitudinem vestram duximus obsecrandam, ut nobis quantos tua praeviderit magnificentia armatos sive pueros, sive adultos, ac juvenes cum armis suis mandare dignemini, qui nobis quotidiana jussa possint explere.



XXVIII. DE EO QUI PLURES ECCLESIAS RETINET [d 1Kb] . Fragmentum.
[Col. 0674A]

Qui plures ecclesias retinet, unam quidem titulatam, aliam vero sub commendatione retinere debet.



XXIX. DE ESU CARNIUM [e 1Kb] . Fragmentum.

Ut a coenae termino, quae fit in principio noctis quartae feriae, quae lucescit in quarta feria, usque ad diluculum quintae feriae et similiter a coena noctis sextae feriae, quae lucescit in sexta feria, jejunatio usque ad Sabbati lucem protendatur.



XXX. AD LUDOVICAM AUGUSTAM [f 1Kb] . Fragmentum.
[Col. 0674B]

Nos si incompetenter aliquid egimus, et in subditis justae legis tramitem non conservavimus, vestro ac missorum vestrorum cuncta volumus emendare judicio; inde imploramus ut tales ad haec quae diximus perquirenda missos in his partibus dirigatis, qui Deum per omnia timeant et cuncta, quemadmodum si vestra praesens fuisset imperialis gloria, diligenter exquirant; et non tantum haec sola quae superius diximus, quaerimus, exagitent, sed sive minora, sive majora illis sint de nobis judicata negotia, ita ut examussim eorum cuncta legitimo terminentur examine, quatenus in posterum nihil sit »quod ex eis indiscussum vel indiffinitum remaneat.«



XXXI. LOTHARIO ET LUDOVICO IMPERATORIBUS [g 1Kb] . Fragmentum.
[Col. 0674C]

Inter nos et vos pacti serie statutum est et confirmatum quod electio et consecratio futuri Romani pontificis non nisi juste et canonice fieri debeat.



XXXII.

[h 1Kb] Omnes canonum sponte violatores, in omnibus authenticis conciliis anathematizati sunt.



XXXIII.

Ex registro Leonis papae. IV.

[i 1Kb] De decimis justo ordine non tantum nobis, sed majoribus visum est, plebibus tantum, ubi sacrosancta dantur baptismata, dari debere.




[Col. 0675]
LEONIS PAPAE IV HOMILIA [a 1Kb] .





COLLECTORIS PRAEMONITIO.

[Col. 0675A] Quam hic exhibeo, Leonis papae IV homiliam, maximi faciendam suadet Romanae Ecclesiae aetatis illius disciplina, quam vivis coloribus depictam exprimit; sed cum maxime variet in mss. codicibus, nec in editis semper sibi cohaereat, permagni interesse arbitror, si collatio inter varios codices instituatur, quo ex consensu plurimorum eliciatur quid genuinum sit Leonis, quid adulterinum et ascititium. Interpolationis vero hujus causam hanc afferri posse arbitror, quod post Leonem mos obtinuerit, ut haec ipsa homilia in synodis legeretur ad cleri eruditionem; ex quo factum est, ut pro varia locorum disciplina variaretur, moribus provinciae vel dioecesis, cui tradebatur, accommodanda. Constat id ex titulo [Col. 0675B] quem in ms. codice Lucensi gerit: Epistola Leonis [Col. 0676A] papae in synodo legenda. Quae cum ita se habeant, e re ecclesiastica facturum me arbitror, si triplex ejusdem homiliae schema proposuerim, quorum alterum Labbeanum est, aliud ex Martene Veter. Mon. tom. VII, pag. 1 petitur, quanquam Leonis nomen ascriptum ibi non legitur, tertium tandem ex ms. codice bibliothecae cathedralis Lucensis saeculi XII. Variantes lectiones e ms. codice bibliothecae S. Victoris Martenius adjecit, ex quo huc transfero, junctis pariter variantibus e sermone synodali quem ex Marco Velsero acceptum Labbeus tom. XI Ven. edit., pag. 1075, non expresso Leonis papae nomine (cum reipsa tamen ipsa sit Leonis homilia interpolata) exhibuit.



[HOMILIA LEONIS IV.]



MARTENII EDITIO. [1Kb] [Col. 0675] Commonitorium cujusque episcopi ad sacerdotes sibi subditos.

Fratres, sacerdotes Domini, cooperatores nostri ordinis estis; et nos quidem, quamvis indigni, locum Aaron tenemus; vos locum Eleazari, et Ithamari. Nos vice duodecim apostolorum fungimur; vos septuaginta duorum discipulorum. Nos pastores vestri sumus; vos plebis vobis commissae. Nos de vobis rationem reddituri sumus summo pastori Domino nostro Jesu Christo; vos de plebe vobis commissa. Ideoque, charissimi, vestrum videte periculum. Admonemus itaque et obsecramus fraternitatem vestram, ut [b 1Kb] quae vobis suggerimus, memoriae commendetis, et opere exercere studeatis.

I. In primis admonemus, ut vita et conversatio vestra irreprehensibilis sit, scilicet ut cella vestra sit juxta ecclesiam, et in domo vestra feminas non habeatis.

II. Omni nocte ad vigilias [c 1Kb] surgite; cursum vestrum horis certis decantate.

III. Missarum solemnitates [d 1Kb] celebrationesque religiose peragite; corpus et sanguinem Domini cum timore et reverentia sumite; vasa sacra propriis manibus abluite, et extergite.

IV. Nullus cantet, nisi jejunus; nullus cantet, qui non communicet.

V. Nullus cantet sine amictu, alba, stola, fanone, casula [e 1Kb] . Et haec vestimenta nitida sint, et ad nullos alios usus sint.

[Col. 0677] VI. Nullus cum alba, qua in suos usus utitur, praesumat missam celebrare [a 1Kb] . Nullus in ligneo, aut vitreo calice audeat missam celebrare [b 1Kb] .

VII. Nulla femina ad altare accedat, nec calicem Domini tangat.

VIII. Corporale mundissimum sit. Altare sit coopertum de mundis linteis. Super altare nihil ponatur nisi capsae, et reliquiae, et quatuor [c 1Kb] Evangelia, et pixis [d 1Kb] cum corpore Domini ad viaticum infirmis; [e 1Kb] caetera in nitido loco recondantur.

IX. Missale plenarium, [f 1Kb] lectionarium, antiphonarium, [g 1Kb] utrumque librum XL Homeliarum unusquisque habeat.

X. Locus, in secretario, vel juxta altare sit praeparatus, ubi aqua effundatur, quando sacra vasa abluuntur, ibique vas nitidum cum aqua pendeat; ubi sacerdos manus lavet post communionem.

XI. Ecclesiae sint bene coopertae, et cameratae; atrium ecclesiae undique [h 1Kb] muratum.

XII. Nullus extra ecclesiam per domos, vel in locis non consecratis missam cantet [i 1Kb] , nec solus cantet.

XIII. Quisque presbyter clericum [j 1Kb] habeat, qui epistolam, vel lectionem legat, eique ad missam respondeat, et cum quo psalmos cantet [k 1Kb] .

XIV. Infirmos visitate, eosque Deo reconciliate, [l 1Kb] oleo sancto ungite, et propria manu communicate. Nullus praesumat tradere communionem laico, vel feminae ad ferendum infirmo.

XV. [m 1Kb] Nullus sacrum chrisma vendat; nullus pro baptizandis, vel pro corpore Domini, vel pro reconciliatione, vel pro sepultura, vel pro consecrandis ecclesiis pretium quaerat, vel ecclesias aliquorum data pecunia subripiat.

XVI. Videte, ne per negligentiam vestram ullus infans sine baptismo moriatur.

XVII. Nullus vestrum sit ebriosus, [Col. 0679] litigiosus [a 1Kb] , nullus arma in seditione ferat, nullus [b 1Kb] canum, vel avium jocis inserviat. Nullus in tabernis bibat.

XVIII. Unusquisque vestrum, quantum sapit, plebi suae de Evangelio, [c 1Kb] de epistola, vel aliqua divina Scriptura Dominico die, vel festis diebus annuntiet.

XIX. Curam pauperum, peregrinorum, orphanorum habeat, eosque ad prandium invitet, ut in his, et aliis hujusmodi a vobis alii exemplum capiant.

XX. Omni die Dominico ante Missam aquam benedictam facite, unde populus [d 1Kb] et loca fidelium aspergantur.

XXI. Sacra vasa, vel vestimenta sacerdotalia non dentur in vadimonium negotiatori, vel alicui saeculari.

XXII. Nullus vestrum minus digne poenitentem cujuscunque rei gratia ad reconciliationem adducat, et ei reconciliationis testimonium ferat.

XXIII. Nullus vestrum usuras exigat, et conductor sui [e 1Kb] senioris existat. Res et facultates, quas post diem ordinationis vestrae acquiritis, ad ecclesiam cui deservitis [f 1Kb] pertinere sciatis.

XXIV. Nullus sine scientia, et consensu nostro ecclesiam acquirat. Nullus per potestatem saecularium ecclesiam obtineat; nullus ecclesiam ad quam titulatus est dimittat, et ad aliam causa quaestus migret.

XXV. Nullus plures teneat ecclesias sine aliorum auxilio presbyterorum; nullatenus una ecclesia inter plures dividatur.

XXVI. Nullus alterius parochianum, nisi in itinere, aut si sibi placitum fuerit ad Missam recipiat. Nullus in alterius parochia sine [g 1Kb] licentia illius cantet.

XXVII. Nullus decimam ad alium pertinentem recipiat [h 1Kb] .

XXVIII. Nullus poenitentem invitet carnem manducare, vel vinum bibere, nisi pro eo ad praesens eleemosynam dederit.

XXIX. Nullus [i 1Kb] praesumat baptizare, nisi in vigilia Paschae et [Col. 0681] Pentecosten, nisi pro periculo mortis.

XXX. Unusquisque fontes habeat; si non potest habere lapideos, habeat aliud vas ad hoc tantummodo praeparatum [a 1Kb] .

XXXI. Omnibus parochianis vestris symbolum, et orationem Dominicam insinuate.

XXXII. Jejunium quatuor temporum, rogationes, letaniam majorem [b 1Kb] eis indicite.

XXXIII. Feria IV ante Quadragesimam eos ad confessionem invitate, eisque juxta qualitatem delicti poenitentiam injungite, non ex corde vestro, sed sicut in poenitentiali scriptum est.

XXXIV. Tribus vicibus in anno, scilicet in Natale Domini, Pascha, Pentecosten omnes [c 1Kb] fideles communicent.

XXXV. Certis temporibus conjugati ab uxoribus abstineant.

XXXVI. Eulogias post missas in diebus festis accipiant [d 1Kb] .

XXXVII. Nullus presbyter in itinere sine stola [e 1Kb] incedat; nullus induatur vestimentis laicalibus; nullus rem aut possessionem, aut mancipium Ecclesiae vendat, aut commutet, vel quocunque ingenio alienet.

XXXVIII. Dominicum diem, aliasque festivitates [f 1Kb] a vespera usque ad vesperam celebret unusquisque.

XXXIX. Cantus, et choros mulierum in atrio omnino prohibete.

XL. Carmina diabolica, quae super mortuos vulgus cantare solet, et cachinnos, quos exercent sub contestatione omnipotentis Dei prohibete.

XLI. Excommunicatis missam ne cantetis, et plebi vobis commissae ne hoc faciat interdicatis omnino.

XLII. Nullus presbyter ad nuptias eat.

XLIII. Nullus uxorem nisi publice celebratis nuptiis accipiat. Raptum nullus faciat. Nullus proximam suam accipiat. Nullus sponsam alterius ducat.

[Col. 0683] XLIV. Unusquisque porcarios, et alios servos suos [a 1Kb] Dominicis diebus vel festivis ad missam venire faciat.

XLV. Patrini suos spirituales filios, symbolum, et orationem Dominicam vel doceant, vel docere faciant.

XLVI. Chrisma semper sit in sera [b 1Kb] propter quosdam infideles.

XLVII, [c 1Kb] Quisque presbyter expositionem symboli, vel Dominicae orationis habeat scriptam juxta traditionem orthodoxorum Patrum, et eam pleniter intelligat, et inde praedicando populum sibi commissum assidue ore instruat. Orationes missarum, praefationem canonis, eumdem canonem pleniter intelligat, ut memoriter, ac distincte proferre valeat. Epistolae, et Evangelii sensum, saltem juxta litteram, sciat. Psalmorum verba, et distinctiones memoriter teneat. Exorcismos, et orationes ad cathecumenum faciendum, ad baptismum consecrandum, et preces super masculum et feminam singulariter et pluraliter distincte proferre sciat, et ordinem baptizandi ad succurrendum infirmis, et ordinem reconciliandi secundum auctoritatem Canonum, et ordinem ungendi infirmos, et ordinem in exsequiis defunctorum; exorcismos quoque, et preces super salem et aquam, cantum nocturnum, et diurnum, compotum, si non majorem, saltem minorem, id est epactas, concurrentes regularesque terminos, martyrologium, poenitentialem unusquisque habeat.



LABBEI EDITIO.[Col. 0675] Homilia Leonis papae IV.

Fratres, presbyteri, et sacerdotes Domini, cooperatores mihi estis ordinis. Nos quidem, quamvis indigni, locum Aaron tenemus; vos autem Eleazari, et Ithamar. Nos vice duodecim apostolorum fungimur; vos ad formam septuaginta discipulorum estis. Nos vero pastores vestri sumus; vos autem pastores animarum vobis commissarum. Nos de vobis rationem reddituri sumus pastori nostro Jesu Christo; vos de plebibus vobis commendatis. Et ideo, charissimi, videte periculum vestrum. Admonemus, et obsecramus, sicut alibi scriptum invenimus, fraternitatem vestram, ut de communi salute vestra cogitantes, attentius audiatis admonitionem nostram; et quae vobis suggerimus memoriae commendetis, et opere exercere studeatis.

In primis admonemus firmiterque praecipimus, ut vita et conversatio vestra irreprehensibilis sit, scilicet ut cella et habitatio vestra sit juxta ecclesiam, et in ea feminas non habeatis. Omni nocte ad nocturnas horas surgite; cursum vestrum certis horis decantate; missarum celebrationes devote peragite; corpus et sanguinem Domini cum timore et reverentia sumite. Vasa sacra propriis manibus abluite, et extergite. Nullus missam cantet solus: nullus ante solis ortum, nisi in nativitate Domini. Nullus cantet eam nisi jejunus. Nullus cantet qui non communicet. Nullus cantet sine lumine, sine amictu, sine alba, stola, fanone, et casula. Vestimenta nitida sint, et [Col. 0677] ad nullos alios usus sint. Nullus in alba, qua in suo usu utitur, praesumat missas cantare. Nullus in ligneo, plumbeo, aut vitreo calice audeat missam agere. Nulla femina ad altare Domini accedat, et calicem Domini contingat. Corporale mundissimum sit. Altare sit coopertum mundissimis linteis. Super altare nihil ponatur, nisi capsae cum reliquiis sanctorum, aut forte quatuor sancta Dei Evangelia, aut pyxis cum corpore Domini ad viaticum pro infirmis: caetera in nitido loco recondantur. Missale plenarium, et lectionarium, et antiphonarium unaquaeque ecclesia habeat. Locus in secretario, aut juxta sit praeparatus, ubi aqua effundi possit, quando vasa sacra abluantur, et ibi linteum nitidum cum aqua dependeat, et ibi sacerdos manus lavet post communionem. Ecclesiae sint coopertae bene, et cameratae, et atrium sit semper mundatum.

Nullus extra ecclesiam per domos, aut in locis non consecratis missas cantet sine licentia sui episcopi. Omnis presbyter clericum habeat scholarem, qui epistolam, vel lectionem legat, et ad missam respondeat, cum quo et psalmos cantet. Nullus cum calcaribus, vel cultellis missam cantet, quia indecens, et contra regulas Ecclesiae est. Calicem, et oblatam recta cruce signate, id est non in circulo et variatione digitorum, ut plurimi faciunt, sed districtis duobus digitis, et pollice intus recluso, per quos Trinitas annuitur, istud signum + recte facere studete; non enim aliter quidquam potestis benedicere.

Infirmos visitate, et ut sua rationabiliter disponant admonete; deinde reconciliate, et juxta Apostolum, oleo sancto inungite, et propria manu communicate; et nullus praesumat communionem laico aut feminae tradere ad deferendum ad infirmos. Nullus vestrum pro baptizandis infantibus, aut infirmis reconciliandis, aut mortuis sepeliendis, praemium aut munus exigat. Videte ne per negligentiam vestram ullus infans absque baptismo moriatur. Nullus vestrum sit ebriosus, nullus sit litigiosus, quia servum Dei non decet litigare. Nullus vestrum arma ferat [Col. 0679] in seditione, quia arma vestra spiritalia debent esse.

Nullus canum, aut avium jocis inserviat. Nullus in tabernis bibat. Unusquisque vestrum (quantum ei datur, et in se est) aliquid de sacro Evangelio, vel de epistolis apostolorum die Dominico vel festis diebus plebi suae annuntiet. Unusquisque presbyter officium suum recte addiscat; qui autem est illitteratus, ab officio suspendatur, nisi emendet. Verbum Domini, et non fabulas inanes ex corde vestro debetis populo annuntiare, et praedicare. Curam pauperum, peregrinorum, et orphanorum habete: et ad prandiola vestra eos invitate. Estote hospitales, ut a vobis alii bonum sumant exemplum.

Omni die Dominica ante missam aquam benedicite, unde populus aspergatur; et ad hoc proprium vas habete. Sacra vasa, et vestimenta sacerdotalia nolite pignori dare. Nullus vestrum minus digne poenitentem cujuscunque rei gratia ad reconciliationem adducat, et ei testimonium reconciliationis ferat. Nullus vestrum usuras exigat ut conductor foeneratorum existat; res, et facultates, quas post ordinationem vestram acquiritis, sciatis ad Ecclesiam matrem pertinere. Nullus sine licentia episcopi per potestatem saecularem ecclesiam acquirat. Nullus presbyter sub potestate laicorum minister, aut castaldio fiat. Nullus per pecuniam ecclesiam alterius suplantet. Nullus ecclesiam, ad quam intitulatus est, dimittat, et ad aliam, quaestus gratia, sine licentia episcopi migret. Nullus plures ecclesias teneat sine adjutorio aliorum presbyterorum. Nullatenus una ecclesia inter plures dividatur. Nullus alterius parochianum, nisi itinere, si sibi placitum fuerit, ad missam recipiat. Nullus in alterius parochia absque proprii presbyteri voluntate, vel rogans, missas cantet. Nullus decimam ad aliam pertinentem recipiat. Nullus poenitentem invitet carnem manducare et bibere vinum, nisi pro eo ad praesens eleemosynam faciat.

Nullus baptizare praesumat, nisi in vigiliis Paschae, et Pentecostes, [Col. 0681] clericus, vel laicus in Ecclesia loqui audeat: tantum oret, maxime infra divinum officium. In sabbato Paschae exstincto veteri novus ignis benedicatur, et per populum dividatur, et aqua benedicta similiter. Unusquisque fontes lapideos habeat, et si lapideos habere non possit, vas saltem aliquod ad hoc paratum, in quo nihil aliud fiat, habeat. Attendite ut omnibus parochianis vestris symbolum apostolorum, et orationem Dominicam insinuetis. Vigilias apostolorum, et jejunium quatuor temporum, et rogationum, et litanias majores plebibus vestris omni studio observandas insinuate. Quarta feria ante Quadragesimam plebem ad peccatorum confessionem invitate, et juxta qualitatem delicti poenitentiam injungite, non ex corde vestro, sed sicut in poenitentiali scriptum est. Ab illa quarta feria usque in diem resurrectionis Domini nullus manducet carnem, vel sanguinem. Quatuor temporibus in anno, id est in Nativitate Domini, in Coena Domini, Pascha, et Pentecoste, omnes fideles ad communionem corporis, et sanguinis Domini accedere admonete; certis diebus et temporibus conjugatos abstinere ab uxoribus exhortamini.

Eulogias post missas in diebus festis plebi distribuite. Nullus vestrum induatur vestibus laicalibus. Nullus rem, aut possessionem, aut mancipium Ecclesiae vendere aut commutare, aut quocunque titulo alienare, absque licentia episcopi, praesumat. Die Dominica et aliis diebus festis absque opere servili a vespere ad vesperum celebrare facite. Cantus, et choros mulierum in Ecclesia, vel in atrio Ecclesiae prohibete. Carmina diabolica, quae nocturnis horis super mortuos vulgus facere solet, et cachinnos quos exercet, sub contestatione Dei omnipotentis vitate, cum excommunicatis nolite communicare. Nullus praesumat illis missas cantare; sed et hoc ipsum plebibus annuntiate. Ad nuptias, nisi forte ad eas benedicendas, nullus vestrum eat. Omnibus plebibus denuntiate, ut nullus uxorem accipiat nisi publice celebratis nuptiis. Raptum omnimodo prohibete: et ut nullus ad proximum sanguinis accedat, firmiter prohibete. et ne alterius sponsam quis ducat, contradicite. Porcarios, pecuarios, et alios pastores, diebus Dominicis ad missam venire admonete; ut filiis suis orationem Dominicam, et symbolum insinuent, vel per alios insinuari faciant. [Col. 0683] Chrisma semper sit sub cera et sigillo propter quosdam infideles. Volumus autem, fratres charissimi, quatenus quae nostra percepistis traditione, quantum humana patitur infirmitas, bonis studeatis operibus adimplere, praestante Domino nostro Jesu Christo, qui cum Patre, etc.



LUCENSIS CODEX MS.[Col. 0676] Epistola Leonis in synodo legenda.

Fratres, presbyteri, sacerdotes Domini, cooperatores ordinis nostri estis. Nos, quamvis indigni, locum Aaron tenemus, vos autem locum Eleazari, et Ithamar. Nos vice duodecim apostolorum fungimur; vos ad formam septuaginta discipulorum estis. Nos vero pastores vestri sumus, vos autem pastores animarum vobis commissarum. Reliqua ut apud Martene.

I. In primis, etc., ut apud Martenium.

II. Omni nocte ad horas surgite.

III. Missarum celebrationes religiose, etc., ut apud Martenium.

IV. Nullus missam cantet solus. Nullus ante solis ortum cantet nisi in Natali Domini. Nullus cantet missam, etc., ut in Martene.

V. Nullus cantet sine lumine, sine amictu, etc., ut apud Martene.

[Col. 0678] VI. Nullus cum alba, qua in suos usus utitur, praesumat missam cantare. Nullus in ligneo, aut plumbeo, aut vitreo calice audeat missam cantare.

VII. Nulla femina, etc., ut apud Martenium.

VIII. Corporale . . . . . . et reliquiae, aut forte IV Evangelia, aut Buxis cum corpore, etc., ut apud Martene.

IX. Missale plenarium, etc., ut apud Martenium, sed deest utrumque librum XL Homeliarum.

X. Locus in sacrario, etc., reliqua ut apud Martenium . . . . . . manus lavet ante et post communionem.

XI. Ecclesiae, etc., ut apud Martenium, atrium ecclesiae saepe munitum.

XII. Nullus extra ecclesiam cantet sine licentia sui episcopi.

XIII. Quisque presbyter clericum vel scholarem habeat, etc., reliqua ut apud Martenium.

Quae sequuntur apud Labbeum, et in Martene desiderantur, in nostro pariter desunt.

XIV. Infirmos visitate et eos reconciliate, et juxta Apostolum oleo, etc., ut in editis apud Martene.

XV. Nullus pro baptizandis infantibus, aut infirmis reconciliandis, aut mortuis sepeliendis praemium vel munera exigat.

XVI. Videte, etc., ut apud Martenium.

XVII. Nullus vestrum, etc., ut [Col. 0680] apud Martenium; additur quia servo Dei non oportet litigare. Nullus arferat [arma ferat] in seditione, quia arma nostra spiritualia debent esse. Reliqua ut apud Martenium.

XVIII. Unusquisque vestrum quantum sapit plebi suae de Evangelio vel Apostolo die Dominica, et festis diebus annuntiet.

Verbum Domini, et non fabulas inanes ex corde vestro debetis praedicare.

XIX. Curam pauperum, etc., ut apud Martenium . . . . . . . .

XX. Omni die Dominico, etc., ut apud Martenium . . . . . . . . unde populus aspergatur, et ad hoc solum vas habete.

XXI. Sacra vasa, etc., ut apud Martenium . . . . . . . . in vadium dare negotiatori, aut tabernario.

XXII. Nullus vestrum, etc., ut apud Martenium.

XXIII. Nullus vestrum, etc., ut apud Martenium . . . . . . . . et conductor sui foeneratoris existat, etc., . . . . . . . . ad Ecclesiam matrem pertinere.

XXIV. Nullus sine scientia, etc., ut apud Martenium. . . . . . . . episcopi per potestatem saecularem ecclesiam obtineat. Nullus per pecuniam alterius ecclesiam supplantet. Nullus, etc., ut apud Martenium.

XXV. Nullus plures teneat, etc., ut apud Martenium.

XXVI. Deest nullus alterius parochianum . . . . . . . . recipiat.

XXVII. Nullus decimam, etc., ut apud Martenium.

XXVIII. Nullus poenitentem, etc., ut apud Martenium.

XXIX. Nullus praesumat, etc., ut apud Martenium. [Col. 0682] Ecclesia loqui audeat, si non oret, maxime infra divinum officium. In sabbato Paschae exstincto veteri novus ignis benedicatur.

XXX. Unusquisque, etc., ut apud Martenium . . . . . . . . praeparatum, in quo nihil aliud fiat.

XXXI. Omnibus, etc., ut apud Martenium.

XXXII. Jejunium, etc., ut apud Martenium.

XXXIII. Feria IV, etc., ut apud Martenium.

XXXIV. Tribus vicibus, etc., ut apud Martenium.

XXXV. Certis temporibus, etc., ut apud Martenium.

XXXVI. Eulogias, etc., ut apud Martenium.

XXXVII. Nullus presbyter in itinere sine stola incedat deest. Nullus induatur, etc., ut apud Martenium . . . . . . . . alienare sine episcopo praesumat.

XXXVIII. Die Dominica, et aliis diebus festis absque opere servili a vespere usque ad vesperam celebrare facite.

XXXIX. Cantus, etc., ut apud Martenium. . . . . . . . in atrio Ecclesiae, etc.

XL. Carmina diabolica, ut apud Martenium.

XLI. Cum excommunicatis nolite communicare. Nullus praesumat illis missam cantare, etc., sed et hoc ipsum plebibus annuntiate.

XLII. Ad nuptias, nisi forte ad benedicendum, nullus vestrum eat.

XLIII. Omnibus plebibus denuntiate, ut nullus uxorem accipiat nisi publice celebratis nuptiis. Raptum nullus faciat; et nullus ad proximum sanguinis sui accedat, similiter prohibete; et ne [Col. 0684] alterius sponsam quis ducat, contradicite.

XLIV. Porcarios, etc., ut apud Martenium.

XLV. Patrini filiolis suis symbolum, et orationem Dominicam insinuent, aut insinuari faciant.

XLVI. Chrisma semper sit sub sera, aut sigillo propter quosdam infideles.

Volumus autem, etc., ut apud Labbeum.




ANNO DOMINI DCCCLVIII.
BENEDICTUS III ROMANUS PONTIFEX.
[Col. 0683]



[Col. 0683A]
NOTITIA HISTORICA IN BENEDICTUM III.
(Apud Mansi. Concil. Collect. ampl. tom. XV, p. 101.)



Benedicti virtutes; fit subdiaconus a Gregorio IV; fit presbyter a Leone.

Benedictus [(a) 1Kb] tertius, natione Romanus, ex patre Petro, sedit annos duos, menses sex, dies decem. Beatus vir iste dilectissimus visceribus editus, sidereo pollens rore, crescensque celerius divinorum studio apicum patris ad erudiendum arbitrio traditur. Qui veluti spongia citissime lympham capit, sacrorum ita voluminum didicit lectiones, rudimentaque cognovit, accepit, mentisque suae fundatione posuit, et invisibilibus radicibus propagavit. Celeberrima quidem cum de eo fama pervulgaretur, in Lateranense patriarchium perducitur, cleroque locatur. Erat autem sapiens verbo, doctrina praeclarus, sobrius conversatione, loquela pacificus, cunctis [Col. 0684A] compatiens, omnibusque obediens, denique benignissimus. Cum eum intueretur papa Gregorius almificus peritum doctrinis, atque proficuum, in sancta illum constituit Romana Ecclesia subdiaconum. In quo ordine plura sacrae conversationis certamina habuit: nam carnem vicit, ac mundi principem, et omnia ejus argumenta nequissima. Obiit deinde Gregorius praesul, migravitque ad Dominum. Sergius autem gubernacula Romanae suscepit antistes Ecclesiae, eoque defuncto apostolicam Leo papa sedem suscepit: oppido, qui illum pro felicissimis actibus diligens superno compunctus nutu coelesti cum titulo ingenti presbyterum consecravit honore. Cujus beatitudo in tantum longe lateque refulsit atque praefloruit, ut omnibus beatissimus dictis et opere diceretur. Evidenter autem in eo [Col. 0685A] divina permanere sapientia cognoscebatur, quia largifluis purisque ejus omnes fovebat affectibus, et luce clarius perornabat, caducique ac transituri mundi delectabilia respuebat, et quidquid utebatur, egenis atque pauperibus erogabat. Jejuniis vero validus, oratione assiduus persistebat, pervigilque in Dei quotidie laudibus commorabatur.

Leo quidem ubi hac luce subtractus praesul occubuit, mox omnis clerus, istius Romanae protectae sedis, universique proceres, cunctusque senatus ac populus congregati sunt Domini clementiam exorantes, ut beatificum illis omnibus demonstrare dignaretur pastorem, qui culmen apostolatus regere valuisset tranquille. Divinitus igitur aethereo tunc lumine inflammati, uno consensu, unoque eum conamine Benedictum pro tantis quibus pollebat sacris operibus pontificem promulgaverunt eligere.



Benedictus animadvertit se postulari in papam.

Illico vero alacri universa studio plebs et populi [Col. 0685B] coetus coelesti titulo properantes, Deo illum omnipotenti, ut solitus fuerat, invenerunt fundentem orationem. Surgens autem, et populi densissima cernens agmina, rem cognovit, et mente concepit. Interea multis cum lacrymis genua flectens flebili voce omne deprecabatur taliter, dicens: Non me a mea deducatis ecclesia, rogo, quia tanti culminis non sufficio sustinere, nec bajulare gravamen.



Vi cogitur suscipere papatum.---Per fraudem Anastasium depositum quidam conantur facere papam.

Illi vero nullatenus acquieverunt, sed virtutibus eum ex eodem titulo abstrahentes cum hymnis et canticis spiritualibus ampla exsultatione et ineffabili gaudio in patriarchium Lateranense perducentes, pontificali solio, ut mos est pontificum, canaque consuetudo demonstrat, posuerunt [(a) 1Kb] . Laetatur propterea Urbs, exsultat Ecclesia, congaudent senes, ovantesque divinas modulantur virgines laudes, ditantur [Col. 0685C] pauperes, locupletantur inopes, consolantur captivi, consurgunt debiles, infirmi sanantur, celerique pede concurrunt, quia extensa in eis tristitia fuerat, contemplabantur confusa, et tranquillitas florigera videbatur erecta. His itaque peractis clerus et cuncti proceres decretum componentes propriis manibus roboraverunt, et consuetudo prisca, ut poscit, invictissimis Lothario ac Ludovico destinaverunt Augustis. Ipsum autem qui deducebant legati decretum, fuerunt hi: Nicolaus videlicet Anagninae antistes ecclesiae, et Mercurius magister militum: Arsenio Eugubino episcopo obviantes adinvicem confabulari coeperunt: qui callidis eos sermonibus liniens corda eorum mollire coepit, beatique fidelitatem jam fati declinaverunt electi, cum quibus etiam consilium studuit confirmare, ut depositum anathematizatumque Anastasium, quo divina nullatenus permittebat clementia pontificatus infula perornarent. Euntes itaque Ludovico decretum benignissimo Caesari dantes, duplici, quam mentibus [Col. 0685D] gerebant, intentione Romam reversi sunt, adventumque missorum nuntiantes imperialium epistolas eidem insigni obtulerunt electo, quibus Augusti continebantur responsa. Qui omni clero, ac reipublicae coetibus diris machinationibus consilium, quod Eugubii, ut praetulimus, cum Arsenio statuerunt, adimplere cupientes dicebant: Omnes in obviam imperialibus simul nobiscum exire studete legatis, quatenus Augusti jussionibus obedientes existere valeatis.



Legati Romam missi deficiunt ad pseudopapam. Conspirant plures contra Benedictum. Pseudopapa irruit in aedem S. Petri, ubi imagines confringit.

Post aliquot quoque dies ipsi, quos praenuntiaverunt, missi. Hortam, quae quadragesimo milliario a [Col. 0686A] Roma distat, properaverunt. Ex quibus in eam Adelbertus Bernardusque ingressi comites cuidam olim damnato, Arsenio cogente episcopo, se conjunxerunt presbytero [presbytero cardinali] nomine Anastasio, qui in sancta synodo beatae praesidente Leone memoriae praesule rite secundum sacrorum promulgationes canonum excommunicatus, depositus, et anathemate vinctus fuerat: non habentes Deum prae oculis, ipsiusque praecepta confundere, ut tyranni, cupientes evidenter meditabantur, qualiter eumdem ejectum, anathematizatumque Anastasium apostolico culmine sublevarent contra traditionem, omniumque sanctiones pontificum virorumque almorum. Missi quoque, quos jam supra meminimus, qui imperatori nostrum decretum benignissimi de electione Benedicti porrexerant, id est, Nicolaus episcopus et Mercurius magister militum mentibus cognitum conceptum habentes consilium cum aliis quibusdam Romam egressi nobilium, id est, Gregorio Christophoroque magistris militum, obviam quasi imperatoris [Col. 0686B] legatis profecti sunt, Hortamque properantibus urbem fidelitatis sacramentum, quod fecerant almifico Benedicto, parvipendentes, obliviscentesque electo, damnato se conjunxerunt, depositoque presbytero: hac sub occasione multi concedentes ab urbe similiter peregerunt, cogitantes consilium, juxta illud prophetae elogium, quod non potuerunt stabilire (Psal. XX). Urbe deinde exeuntes ab Horta juxta basilicam beati Leucii martyris pervenerunt, insultantes et gloriantes in sua virtute, cum quibus Radualdus Portuensis episcopus, Tudertinaeque urbis Agatho antistes aderant, qui clam Roma discesserant urbe. Et eidem anathematizato tetra irretiti caligine se junxerant, obscurati sensu, mente, et anima.

Hoc ipse Dei famulus audiens Benedictus electus G. G. Majonemque venerabiles prudentesque, et omni scientia plenos episcopos ipsis imperialibus missis cum aliquibus litteris studuit destinare, quos [Col. 0686C] apprehendentes Artio anathematizato monente presbytero vinxerunt, et custodibus tradiderunt, quod nec barbari gentiles in legatis perfecisse audiuntur.

Postmodum autem saepius dictus Christi minister Benedictus electus Adrianum insignem secundicerium sanctae sedis apostolicae illis atque Gregorium ducem obviam direxit.

Altera autem die, missione fungentes omni clero cunctoque senatui, et universo populo mandaverunt, ut obviam illis trans Milvium pontem imperatoris jussionibus irent. Tunc omnes dolum nescientes Romani neque fallaciam, acquieverunt, Milviumque trans pontem urbem egressi unanimiter perrexerunt. Properantibus quidem ad martyris jam fati basilicam, ipsi, de quibus jam supra legati meminimus, eidem deposito anathematizatoque presbytero episcopo clerus Romanae plebis, ac proceres obviaverunt, cum quibus pariter equitantes per Neronis campum urbium jam moeniis properabant. Adrianum quoque insignem secundicerium, de quo supra retulimus, [Col. 0686D] vallatum custodibus deducebant. Gratianum vero sacri super istam patriarchii, atque Theodorum scriniarium apprehendentes reclusos lanceis retinebant, et adstrictos, quod nullatenus Augustorum jussione praeceperant, nec eorum voluntate dictaverant, sed hoc infelix depositi praesumptio agebat presbyteri, qui virtutibus Leonianam cum ipsis Caesaris legatis ingrediens urbem apostolorum repente, quam non debuerat, principis introire basilicam, Dei parvipendens judicium, audacter invasit, tantaque ac talia infaustae operationis mala peregit, qualia nec Sarracena in ea perficere manus praesumpsit vel arbitrata est. Imagines enim confregit, ignique concremavit, et synodum, quam supra sanctuarii januas beatae memoriae Leo pingi papa jusserat, destruxit, Dominique Jesu Christi ejusque [Col. 0687A] semper Virginis genitricis iconam bipenni, quod non debuerat, ad ima dejecit, pro quo detestabili opere orthodoxae cuncti cultores fidei lacrymas fundentes ingemiscebant, et tristitia replebantur ac moerore.



Occupat thronum pontificium. Benedictum deturbat.

His itaque peractis, hostili virtute ipse Romam depositus ingreditur presbyter, celeriterque ad Lateranense properavit cum iniquissimis ejus sequacibus, et saeculari potentia patriarchium, multisque telorum generibus januas ejus aperiens tyrannus veluti cruentus eas introivit, solioque, quod nec manibus debuerat contrectare, resedit, et cuidam Balneoregiensi episcopo, qui vocitabatur nomine Romanus, tantum cum non opere ferinis obumbratus mentibus cerneretur, praecepit ut beatissimum Benedictum, quem omnis Romana, ut praetulimus, plebs elegerat, pontificali, quo residebat, ejiceret solio. Qui [Col. 0687B] etiam vestimenta pontificalia quibus indutus erat, ut barbarus tulit atque exspoliavit, multisque eum injuriis verberibusque replevit.



Totus populus et clerus in luctu. Nolunt consentire in pseudopapam.

Tunc ipse depositus Anastasius eumdem benignissimum Benedictum electum, humana, non Dei virtute, custodibus, qui arctius eum constringerent, tradere studuit, Joanni scilicet Adrianoque dudum presbyteris, quia a Leone praesule pro illorum criminibus damnati fuerant atque depositi ex omni sacerdotali officio. Mox universa urbs ululatu amplisque repleta est fletibus, et gravi murmure quassata jacebat. Illico quidem omnes episcopi, clerusque, ac Dei populus, sancta sanctorum ingressi, tundentes pectora sua profusis lacrymis intra vestibulum et altare solo prostrati jacebant, Dei orantes majestatem, ut tanti erroris caligine sua eos victrice dextra [Col. 0687C] liberaret. Septimae tum feriae cursus peragebatur.

Altera vero die praedicti episcopi cum universo clero ac populo in Aemilianae titulo convenerunt, in quo etiam Augusti saepius dicti legati frementes, magnaque tumentes superbia pervenerunt, et impetu facto absidam, in qua episcopi psallentes residebant eum clero leones veluti ferocissimi conscenderent, erectisque jaculis eos conabantur elidere, ensibusque punire, dicentes: Acquiescite, et vestro consensu pontificali Anastasius culmine subrogetur. Illi vero sancto repleti Spiritu affirmabant, dicentes: Nunquam in depositum, et anathemata a sancto praesule, beataque synodo vinctum consentimus, sed modis omnibus abjicimus, et a Dei coetibus segregamus. Ipsi denique furibundi verberibus eos tormentisque dicebant se velle eos punire, sed beatissimus Deique omnipotentis antistes, et qui cum ipsis aderant, terrores vel minas eorum parvipendentes, immobiles perstiterunt. Quorum constantiam jam dicti [Col. 0687D] Franci cernentes ab eis ira discesserunt repleti, et in quoddam cubiculum ipsius basilicae sunt ingressi, diversaque consilia meditabantur, in quod etiam Ostiae, et Albani antistites coactos introduxerunt quos molliori sermone blandisque reducere adulationibus decertabant, et postmodum asperis promissionibus circumdabant, quibus stridula etiam voce dicebant: Nullatenus vitam possidere potestis, sed capitali subjacebitis sanctioni, nisi consecrationis Anastasio gratiam dederitis. Illi autem ante se morti tradere proferebant, membratimque se laniari, quam deposito anathemate damnato consecrationis tribuerent benedictionem. Arguebant autem eosdem missos, et universas demonstrabant sacrae responsionis scripturas, qualiter nullatenus eumdem depositum in ordine quem poscebat constituere valuissent. Protinus vero secretius linguam eorum confabulantes furor, qui in eis exuberabat, minuit, mentibusque videbatur expulsus.



Tota plebs in ecclesia repetit Benedictum. Missi Caesaris tandem consentiunt in Benedicti electionem.
[Col. 0688A]

Tertia vero feria lucescente omnes episcopi cum clero ac populo in basilica Salvatoris, quae Constantiniana dicitur, congregati sunt. In qua omnis plebs, ac populi multitudo extensa voce clamavit, Benedictum beatissimum papam volumus, ipsumque desideramus, quod jam fati audientes legati mirabantur. Videntes itaque quia in Anastasium Christi unitas almaque concordia nullo flectebatur ingenio, in quodam patriarchii cubiculo episcopos convocaverunt, atque alios sacerdotes cum clero. Cum quibus amplum agitare studuerunt conflictum, sed tam probabilibus missorum audaciam superaverunt sermonibus atque doctrinis, ita ut infausta illorum mentis cogitatio contemplaretur contrita atque confusa. Hoc cernentes missi venerabilibus dixerunt episcopis: Accipite vestrum electum, et in quam vultis basilicam eum deducite. Et modo Anastasium, [Col. 0688B] quem depositum dicitis, ab hoc patriarchio ejicimus. Tresque per dies jejunium cum orationibus celebremus, et postmodum quidquid superna clementia demonstraverit, impleatur. Almifici vero episcopi clamaverunt: Ejiciatur a nostra praesentia invasor atque depositus Anastasius, et ab hoc expellatur patriarchio, et tunc facimus quod hortamini.



Anastasius ejicitur.

Illico praedictus Anastasius magna cum turpitudine de patriarchio ejectus atque expulsus est, ut omnes multimodas orthodoxae cultores fidei Domino nostro Jesu Christo persolverent grates.



Benedictus in Lateranensem ecclesiam ducitur. Adversarii osculantur pedes ejus.

Episcopi quidem cum universo clero ac populo beatissimum accipientes Benedictum ejectum de basilica, in qua clerici commorantur, deduxerunt, quia [Col. 0688C] ibidem custodibus a saevissimo fuerat Anastasio collocatus. Qui cum omni alacritate atque exsultatione cum ipso in basilicam Salvatoris, quae Constantiniana dicitur, descenderunt. De qua exeuntes eum super equum ovantes, in quo Leo praesul sedere consueverat, posuerunt. Quem etiam magna populi praecedente caterva in basilicam Dei Genitricis, quae ad Praesepe dicitur, deduxerunt, in qua jejuniis et orationibus tribus diebus noctibusque vacantes summam majestatem Domini multis lacrymis exorabant.

Expletoque jejunio omnes qui se anathematizato depositoque conjunxerant, divino compuncti nutu, Deique inflammati favore in jam fatam basilicam, in qua beatissimus, ut praetulimus, Benedictus erat, unanimes convenerunt, et procedentes vestigia ipsius osculari coeperunt, qui et dicebant: Erravimus, et lubrico a te pede discessimus, sed pastor veluti sanctissimus ovium suscipe agmina per nemus errantia, fessoque sinu agniculos collige, tuisque nos obumbra [Col. 0688D] sub alis. Protinus ipse a Deo protectus Benedictus extensis brachiis, puris mentibus, cordeque benigno omnes amplecti sitiebat, et osculis perornabat, quibus etiam dicebat:

Gaudete, inquit, dilectissimi, et magis exsultate, quia Ecclesiam quae scissa fuerat, Christus Dei Filius sua unire virtute dignatus est. Haec dicens, et his similia praedicans, etiam ipsi imperiales ibidem convenerunt legati, qui salubribus verbis ac mollioribus cum eodem secretius electo confabulabantur.



In throno pontificio collocatur; consecratur pontifex.

Subito vero omnes episcopi, universusque clerus, atque innumera Romani populi multitudo ex eadem eum deducentem basilica cum hymnis et canticis spiritalibus in patriarchium Lateranense introduxerunt, et in pontificali solio, de quo ejectus fuerat, posuerunt. Denique universa congratulabatur Ecclesia, et omnis populus amplis vocibus resultabat [Col. 0689A] Praeterea Dominico die diluculo in basilicam beati Petri apostoli ab episcopis, clero, proceribus deductus est, et in conspectu omnium, imperialibus missis cernentibus in apostolica sede, ut mos est, et antiqua traditio dictat, consecratus ordinatusque est pontifex. Portuensis vero episcopus prohibetur ab ecclesia, ordinationem, quam debuerat; super eum nullatenus fecit, quod anathemate sese junxerat, ac in perjurii voraginem ceciderat atque manebat.

Post sacra autem tunc missarum solemnia celebrata, in patriarchii Lateranensis pontifex ordinatus reversus est ecclesiam. Erat enim mitissimus, et omnibus sacris decoratus operibus, vultu pulcher et mente clarus, dulcis verbo, doctrina benevolus.



Michael filius Theophili, imperator orientalis, dona mittit Romam.

Hujus temporibus Michael filius Theophili imperatoris Constantinopolitanae urbis imperator ob amorem apostolorum misit ad beatum Petrum apostolum [Col. 0689B] donum per manum Lazari monachi, et pictoriae artis nimie eruditi, genere vero Chazai, id est Evangelium de auro purissimo, cum diversis lapidibus pretiosis. Calicem vero similiter de auro, et lapidibus circumdatum, reticulo pendente de gemmis albis pretiosis mirae pulchritudinis decoratum et vela duo de olovero, cum cruce de olovero, et lista similiter de chrysoclavo, et parva coopertoria ipsius calicis, sicut mos Graecorum est. Similiter et vestem de purpura imperiali munda super altare majus ex omni parte cum historia et cancellis, et rosis de chrysoclavo magnae pulchritudinis deornatam, etiam et velum de stauraci unum, cum cruce de chrysoclavo, et litteris de auro Graecis.



Saxonum rex religionis causa Romam petit.

Hujus temporibus rex Saxonum, nomine . . . causa orationis veniens, relictis omnibus suis rebus, regnum proprium suum dimisit, Romam properans [Col. 0689C] ad limina apostolorum Petri et Pauli, cum multitudine populi, et obtulit dona beato Petro apostolo, coronam ex auro purissimo pensantem libras quatuor, bancas ex auro purissimo duas pensantem libras . . . . . [Col. 0690A] spatham cum auro purissimo ligatam. Item imagines duas minores ex auro purissimo; gabathas saxiscas de argento exaurato quatuor. Saraca de olovero cum chrysoclavo uno. Camisias albas sigillatas holosericas cum chrysoclavo, et vela majora de fundato duo.

Et ipse rex Saxonum, postulante sanctissimo domno Benedicto papa, ut faceret rogam in ecclesia beati Petri apostoli publicam de pondere auri vel argenti librarum, episcopis, presbyteris, diaconis, et universo clero et optimatibus Romanis tribuit aurum, populo vero minutum argentum.

Et postmodum finita causa orationis reversus est ad proprium regnum suum, et post paucos dies vitam finivit, et perrexit ad Dominum.

Multum denique idem praesul sanctarum Dei ecclesiarum curam gerens, semperque pio mentis affectu ac studio in illarum reparatione gaudens, in basilica regni coelorum clavigeri nutritoris sui fatum cantharum argenteum sedentem in pedibus quatuor [Col. 0690B] a Saracenis olim ablatum, in quo ad decus ipsius basilicae in diebus festis, atque Dominicis lucerna simul et cerei ponebantur juxta lectorium mirifico opere fecit, ac renovavit pensans libras . . . . . Erat enim ad divini cultus amorem semper intentus pacisque amator, et omnium supernorum pudicis moribus operum cultor.



Papa sepulturae clericorum solet interesse.

Hic constituit ut cum episcopus, vel presbyter, aut diaconus moreretur, pontifex una cum omnibus episcopis et presbyteris, atque diaconibus, necnon et reliquis clericis ad ejus sepeliendum corpus et commendandam animam, conveniret.

Similiter etiam ipsi facerent, cum pontifex ab hac luce migrasset, quod non solum docuit, sed et fecit. Cujus vestigia sequens successor ejus in causa pietatis hujus, sicut et in caeteris eum tanquam haeres devotissimus imitatus est. Hic fecit ordinationem [Col. 0690C] unam per mensem Decembrem, presbyteros quinque, diaconum unum et episcopos per diversa loca numero sexaginta sex. Sepultus vero est ante fores basilicae beati Petri apostoli.




[Col. 0689]
BENEDICTI III EPISTOLAE.
(Mansi, ibid.)



EPISTOLA PRIMA. AD HINCMARUM ARCHIEPISCOPUM RHEMENSEM.[Col. 0689C] Confirmat synodum Suessionensem II. cum privilegiis Ecclesiae et archiepiscopi Rhemensis.

[Col. 0689D] BENEDICTUS episcopus servus servorum Dei reverentissimo et sanctissimo confratri nostro Hincmaro archiepiscopo sanctae Rhemensis Ecclesiae.

Probabilium sacrorumque definitiones gestorum audientium mentes exhilarant, faciuntque alacres, et in tantum mortalium laetitia corda replent, ut in Conditoris omnium exuberent laudes, facilique intuitu illarum confirment proficuas intentiones et actus, validoque et inconvulso propagare fundamine certamine ingenti procurent. Nostri quemadmodum pontificis cor dulcisonis tuae benignitatis apicibus laetius effectum est et hilarius: strenua quos perlegentes inquisitione, nostrae te esse conjunctum dilectioni internis novimus oculis, divinisque prosperitatibus [Col. 0690C] efficacem, [a 1Kb] synodique textum imminenti ventilantes intuitu, ejusque actus, quam apud Suessionis civitatem tua beatitudo studuit celebrare, cum episcopis tuae dioeceseos, venerabilibusque archiepiscopis, [Col. 0690D] Wenilone scilicet Senonensi, Amalrico Turonensi, aliisque episcopis, ut scriptis in ea contulisti, subtilique demonstratione pandere procurasti: quae ad profectum sanctae noscuntur Ecclesiae piis auctoritatibus statuta sancita reperimus, praecipue in quibus aequiparare te viros illos prospeximus, qui non terrenis actibus, caducisque delectati sunt observationibus, infinitoque Dei zelo accensi, ecclesiastica promulgarunt statuta et ordines. Haec cernentes, ad ea quae cupis nullatenus nos inclinare ambigimus, tuae venerationis adimplere cupientes affectum. Et quia ut devotus fidelisque in omnibus filius, pro instructione seu confirmatione gestorum ac regularum ecclesiasticarum, semper ad hanc te [Col. 0691A] sedem recurrere contemplamur; [a 1Kb] definitiones fraternitatis tuae, et caeterorum episcoporum, quas in praefata synodo apostolicis canonicisque auctoritatibus propriis digitis roborasti, si ita est, nostro ut scriptis praesulatui intimasti et gestorum serie demonstrasti, ratas eas quidem definitiones apostolica fore promulgamus auctoritate, semperque manere statuimus, ut inde quaestio nullis aliquando temporibus oriatur, et aspirantes indebite anhelitus compressi funditus perpetuo maneant: ne amplius ullorum contradicentium adversitatibus Dei conturbetur Ecclesia; sed omnibus eruta saevae pertractationis erroribus unita semper in Christo permaneat. [b 1Kb] Inter haec quidem et hoc sancimus, ne quilibet tuae dioeceseos regulis subjectus Ecclesiae, te contempto, impune [Col. 0691B] audeat seu valeat aliena expetere aut exspectare judicia, ut almorum traditionibus Patrum, canonumque promulgationibus est constitutum: salvo in omnibus jure apostolicae nostrae sedis, ut ab ipso veluti Christo et sacris est cautum canonibus. Sed cuncti, sive in praefatione, sive in subjectione debita, ordinem ab ecclesiasticis regulis traditum observantes obediant, et studiosius obtemperare procurent. [c 1Kb] Et hoc promulgamus, atque statuimus, ut te, qui ejus provinciae primas dignosceris, nullius unquam infestatione, contra canonica apostolicaque decreta, sive judicia ecclesiastica tibi commissa, aut virtute aut facultate nudari, aut ante audientiam Romani pontificis a quocunque damnari statuimus: sed si compellatus appellare ad hanc sanctam sedem vojueris, [Col. 0691C] apostolici papae judicio reservari, nostra, imo beati Petri auctoritate praecipimus: nec alicui cujuscunque juri vel judicio te subjici, excepta potestate sedis Romanae pontificum. [d 1Kb] Et hoc volumus, ne quilibet ex provincia et dioecesi metropoli tuae tibique subjecta, jus secundum ecclesiasticas constitutiones primatui Ecclesiae tuae et tibi debitum quoquo modo per contemptum convellere, aut tibi vel Ecclesiae tuae quamcunque violentiam contra eadem canonica constituta, et decreta Romanorum pontificum, pertinaciter inferre praesumat, cum anathematis interpositione nostra apostolica, et beati Petri apostolorum principis auctoritate, prohibemus. Optamus fraternitatem tuam in Christo nunc et semper bene valere.



EPISTOLA II. AD EPISCOPOS IN REGNO CAROLI CONSTITUTOS.[Col. 0691D] Adversus Hubertum clericum, ut infra dies triginta Romam veniat, de criminibus quorum insimulabatur responsurus.

BENEDICTUS episcopus, servus servorum Dei, reverentissimis et sanctissimis archiepiscopis cunctisque episcopis in Caroli gloriosi regis regno morantibus.

Bonorum semper innovamur auditu, et actibus hilarescimus Deum diligentium, animo superna pollentium, quos beatitudo sublimat divinoque connectit [Col. 0692A] consortio, et poli perducit ad climata: atrocitatibus autem, actibusque malorum lamentamur, quorum sceleribus circumdatur, et plena malis eorum operatio manet: quorum in cunctis cursus est detestabilis, perseverantia saeva, infelixque opinio. Quibus Hubertum clericum, quondam Busonis filium, relatione similem esse cognovimus; qui tantis squaloribus irretitus, mentem ad superna non sublevans, aevi perennis particeps esse nolit. Multorum vero ingemiscentium clamoribus hominum, horrificisque assertionibus, plura infelicis suae audaciae mala, dirasque perpetrationes nostri praesulatus didicerunt legati. Qualiter olim sacrorum fuit conjunctus numero clericorum, adeo ut in divinis celebrandis mysteriis more subdiaconorum sacras lectiones [Col. 0692B] conscendens ambonem populo nuntiaret. Nunc autem, quod lacrymantes referimus, iniquorum sceleratissimorumque hominum conversationibus sociatus, infaustaeque vitae unitus, et multis piaculis criminibusque plenus, ad periclitationem suae, quod non debuerat, animae iniquo certamine tendit, et cruenta tyrannide perseverat. Et hoc multis narrantibus audierunt, quod cum scenicis mulieribus quotidie degere non dubitet, quae animas perdunt, et corpora sauciant, ad imaque deducunt. Et quia aggregatione multorum hominum sibi noxiorum conjuncta, multa in plebem Domini, pretiosa quam passione e faucibus nequissimi eripuit leonis atque redemit, homicidia et innumera adulteria, turpesque fornicationes ac depraedationes illicitas et insustentabiles [Col. 0692C] perpetrare non cesset. Non solum haec, sed et plurimis etiam affirmantibus didicerunt, quod monasterium sancti gloriosique Mauritii martyris, apostolicis privilegiis munitum, tanta ferocitate pervasit, ut nullus jam priscae religionis in eo ordo servetur. Nam illa quae Deo ibidem famulantibus ex ope ipsius ministrabantur, nunc meretricibus, canibus, atque avibus, nequissimis necnon hominibus sua largiuntur praeceptione. Idque monasterium ab Ecclesia findens, Aimoinus, cui praesidere videbatur antistes, sacrorum canonum Patrumque violans sanctiones, indecenter possidere non dubitet. Et quia monasterium in commemoratione beati Petri apostoli Luxovii constitutum, cujus claustri aditus mulieribus nunquam patuit, hostili modo ingressus, [Col. 0692D] cum illicitis mulieribus per aliquot dies commorari non trepidarit. Quamdam etiam mulierem, quae causa pudicitiae a proprio se viro dissociavit, Deoque se vovit, atque dicare promisit, et postmodum diaboli jaculo terebrata atque percussa, a monasterio fugiens, cuidam adultero juncta suae se defensioni submisit, postremo vero archiepiscoporum, episcoporumque quaesita coetui minime est praesentata, qui una cum defensoribus suis eam ab ecclesiastica communione expulerunt; hactenus usque, divinum non timens judicium, sua defensione retinere non cesset. Pacemque, quam inter Ludovicum [Col. 0693A] munivimus Caesarem semper Augustum, suosque gloriosos germanos, sua miserrima cupiditate, ad multorum Christianorum necem atque periculum scindere, ut audivimus, non dubitavit. Haec et multa horum similia de eo audientes, profulsis lacrymis condolemus, ne suae fragilitatis in his eum finis contingat, Erebique voragini addicatur. Propterea volumus, et apostolica suae praecipimus auctoritate industriae, ut omni postposita excusatione, ablatoque ingenio post triginta dierum curricula, quam haec illi fuerit praesentata epistola, iter inchoare non pigeat, Romamque celeri studio properare festinet: ut praesentialiter videre valeamus, atque cognoscere, si taliter circa eum haec quae dicuntur existant, ut spiritali abluere censura curemus, [Col. 0693B] sauciataque membra coelestis reformare medicinae collyrio valeamus. Cupimus enim illum tantis erutum esse delictis, et supernae patriae sacris monitis perficere civem. Si autem venire neglexerit, ad nostramque apostolicam sedem secundum praeceptionem pergere noluerit, scire vos volumus, quia mox illum ab ecclesiastica communione expellimus, ita ut nec vobiscum, nec cum ullis Christianae cultoribus fidei consortium habeat, et a Dominico corpore sanguineque eum facimus alienum. Optamus beatitudinem vestram in Christo bene valere.



EPISTOLA III. AD EPISCOPOS GALLIARUM [Col. 0693C] In confirmationem privilegiorum Corbeiae.

BENEDICTUS episcopus, servus servorum Dei, universis episcopis Galliarum.

[a 1Kb] Cum Romanae sedis pontificem constet omnium Ecclesiarum Christi caput atque principem fore, tanquam beati Petri principis apostolorum vices agentem, cui Christus totius Ecclesiae committens principatum fatur: Tu es Petrus, et super hanc petram aedificabo Ecclesiam meam, et tibi dabo claves regni coelorum (Matth. XVI, 18), cunctatio nulli fidelium relinquitur, quod universis ecclesiis sollicitudinem praetendere, et omnium in Christo credentium saluti, paci, atque quieti prospicere nos oporteat, ut et quae prava sunt, corrigantur, et quae rata, roborentur, quae corrupta sunt, restaurentur, quae autem [Col. 0693D] integra, conserventur. Cumque hanc curam circa universalis Ecclesiae corpus per totius orbis latitudinem diffusae custodire debeamus, speciali tamen praerogativa post Romanam atque Italicam erga ecclesias Gallicanas nobis convenit observare, quemadmodum praedecessores nostros fecisse manifestum est. Quod competentius nunc quoque fieri oportere ipse reipublicae status testificatur, quandoquidem utramque provinciam unius imperii sceptrum non dividit, et Romanae dignitas Ecclesiae una cum terreno principatu utriusque provinciae regnum communi jure disponit, ut et rerum principes sua decreta Romanae [Col. 0694A] Ecclesiae sancitis praemuniant, et ecclesiastica jura principum statutis adjuventur, aestimantes terrenae reipublicae rectores tunc se feliciter imperare, si suis sanctionibus apostolica confoederetur auctoritas, quam dum in nobis suscipiunt ac venerantur, illum se suscipere gratulantur qui discipulis suis loquitur, dicens: Qui vos recipit, me recipit (Matth. X). Hinc e contrario de contemptoribus ait: Qui vos spernit, me spernit (Luc. X).

Igitur cum, sicut dictum est, apostolicae sollicitudini universalis Ecclesiae credita sit dispensatio, et pro cunctorum fidelium statu perpetuas nostrae sollicitudini vigilias praetendere conveniat, maxima tamen diligentia curam earum debemus ecclesiarum gerere, quarum specialius providentiam ratio suscepti [Col. 0694B] officii a nobis docet agendam; ut non solum ea quae hactenus in suo statu permanent intemerata serventur, verum ea quae lapsa sunt ad prioris formae dignitatem reducantur. Unde cognoscat omnium praesulum sanctorum per Gallias commorantium reverenda fraternitas, quod vir venerabilis Odo, abbas ex monasterio Corbeiae provinciae Galliarum, quod est constructum in pago Ambianensi super fluvium Summae, adiit nos per venerabilem Anselmum abbatem, petens ut nostrae auctoritatis privilegium super electionis propriae statu, et rerum suarum libera possessione seu dispensatione praedicto monasterio Corbeiae concederemus. Ostendit quoque nobis privilegia ab episcopis edita, unum a praesule Ambianensi [b 1Kb] , ad cujus dioecesim locus ille pertinet, et coepiscopis [Col. 0694C] suis factum atque roboratum jam antiquis temporibus; et aliud ab archiepiscopo Rhemensis Ecclesiae Hincmaro et universali concilio episcoporum Galliarum paucis intercedentibus annis conscriptum, et subscriptionibus propriis roboratum, petentibus ut ad quoscunque, sive episcopos sive abbates pervenerit, subscribere non graventur. In quibus privilegiis decretum est, ut praefatum monasterium Corbeiae et rerum suarum liberam obtineant dominationem et eligendi sibi abbatem de suis semper habeant potestatem. Contradictores vero et repugnantes huic sanctioni anathemate perpetuo damnandos. Super haec autem magnifici imperatoris Lotharii et Ludovici ac Caroli [c 1Kb] mandatum atque supplicatio accessit idipsum postulantis, videlicet ut episcoporum privilegia [Col. 0694D] nostra quoque auctoritate firmarentur.

Nos itaque cernentes, religiosam fore postulationem, neque ab apostolica sollicitudine praetereundum quod pro servorum Dei quiete, et sancti pontifices pie statuerunt, et magnifici principes religiose rogabant, et abbas congregationis ejusdem necessario postulabat, censuimus rogati concedere quod ultro decebat nostram pastoralem sollicitudinem exhibere.

Cognovimus etiam, referente venerabili Anselmo abbate, coenobium, de quo agimus, a praecellentissima Francorum regina Balthilde nobiliter aedificatum, [Col. 0695A] et a primae fundationis suae statu cum nobilitate sanctorum virorum et religionis monachicae observantia; tum quoque principum Francorum favoris praerogativa, et muniminis protectione semper floruisse. Qua de re factum est, ut et immunitates rerum suarum, et privilegia eligendi abbatem omnes ei concederent, concessumque fore perpetuis diebus decernerent, suarumque munimenta concessionum in archivis monasterii ad memoriam futurorum servanda reponerent. Quibus cognitis omnibus nefas esse duximus si non religiosorum principum devotionem sequentes, et sanctorum praesulum exempla comitantes, nostrae cessionis auctoritatem monasterio Corbeiae tribueremus, ne qui primi propter apostolicae sedis primatum in ecclesiasticis negotiis disponendis [Col. 0695B] inveniri debeamus, ipsi posteriores reperiamur; et qui ad servorum Dei quietem comparandam caeteris auctoritatis lumen praestare exemplo nostro jubemur, loquente Domino, Vos estis lux mundi (Matth. V), ipsi per negligentiae teporem minime boni operis fulgorem aliis praebeamus.

Qua de re noverit omnis Ecclesia Galliarum et universus episcoporum coetus eidem Ecclesiae praesidentium, quod privilegia sanctorum praesulum, sive quae diebus antiquis, sive quae moderno tempore gesta sunt, monasterio Corbeiae, quod est constructum in pago Ambianensi super fluvium Summam, in honore sanctorum apostolorum Petri et Pauli, et sancti Stephani protomartyris, praesenti auctoritatis nostrae edicto roboramus; id est ut res monasterii, [Col. 0695C] sive quaecunque a fidelibus oblata fuerint Deo et congregationi fratrum ibidem Christo famulantium, in dispositione abbatis et fratrum maneant; neque episcopus Ambianensis, ad cujus dioecesim coenobium illud respicit, aliquid exinde praesumat, aut aliquis episcoporum, quorum in parochiis res aut basilicas habere cognoscuntur, neque in agris, villis, praediis, aut cellis, aut in his omnibus quae ad jus et dominationem eorum respiciunt, aut episcopus, aut oeconomus, seu archipresbyter, aut archidiaconus, aut quilibet ministrorum seu praepositorum ejus aut conventus faciant, aut convivia praeparent, aut aliquid potestatis jure sibi vindicent, aut exigant vindicanda. Hac quoque conditionis lege omnes episcopi se conveniri noverint, quorum parochias res Corbeiensis [Col. 0695D] monasterii respicere cognoscuntur: nec novum, nec inusitatum causetur quisquam fore quod decernimus, quandoquidem et huic coenobio constat olim jam hoc concessum, et multis aliis non solum in Gallia vel in Italia, verum toto terrarum orbe, non solum monachorum, verum canonicorum monasteriis, hodieque conspicimus manere indultum: et unaquaeque ecclesia debet manere suis privilegiis contenta, nec ab alia [alio] pervadi vel usurpari, quod alterius juris esse conspicitur.

Cumque Galliarum permaxime ecclesias fidelium collationibus a Deo constet esse ditatas, ut nemo sit fere episcoporum, cui suae sumptus ecclesiae satis superque non sufficiant, cujus gratia necessitudinis, [Col. 0696A] quae servorum Christi sunt usibus collata, in suos convertere sumptus praesumant? Si enim clericorum, qui de propriis abundant reditibus, communicatio prohibetur cum eis quae conferuntur ecclesiae, nedum illi acceperint, qui de propriis abundant, eorum qui nihil habent inopia non levetur; qua conscientia episcopus suae sumptibus ecclesiae sufficiens, quae servorum Dei fuerint usibus collata praesumat contingere? Nec veretur quod per prophetam Dominus exprobrat sacerdotibus dicens: Rapina pauperis in domibus vestris (Isa. III). Pauperes enim Christi esse quis nesciat, qui contemnentes substantiam mundi, Salvatoris nostri vestigia sectantes, qui cum esset dives pro nobis pauper effectus est (II Cor. VIII), sanctae professionis titulum sibi divitias arbitrantur?

[Col. 0696B] Quisquis igitur aliquid horum quae fuerint ad necessitates eorum collata praesumpserit, et suis commodis applicuerit, rapinam in domum suam de substantia pauperis congregat. Omnia quoque quae sunt ecclesiis oblata vel delegata in pauperum, pupillorum, viduarum, certum est necessitates destinata. Quare quisquis ex his aliquid in suas utilitates exigit, rapinam pauperis in domum suam congestam detinet. Et Apostolus ait: Quia rapaces regnum Dei non possidebunt (I Cor. VI). Unde ab omnibus quae monasterio Corbeiae fuerint, vel oblata, vel quocunque legitimo jure possessa, in pecuniis, in agris, in praediis, in domibus, in cellis, aut ecclesiis, nihil ex eis sibi praesumat aut episcopus, aut quicunque ministrorum ejus, ne contra nostram et majorum auctoritatem faciens, [Col. 0696C] regum quoque decreta per servorum Christi quiete constituta contemnens, reum se sancti concilii et perpetuae damnationis efficiat.

Et quoniam monachi tranquillitatis pacem, et securitatis otium habere debent, ut Deo vacantes professionis suae regulam valeant observare, nec episcopus, nec archidiaconus ejus accedant ad praefatum monasterium, nec servorum Dei quietem perturbare praesumant; nisi forte aut abbas, aut fratres alicujus utilitatis gratia eum vocare voluerint; alias nec in abbatem, nec in aliquem de fratribus quidquam potestatis obtineat, neque per episcopalem fastum aliquid in eos ei liceat; verum abbas secundum regulam sancti Benedicti (Cap. 65) liberam monasterii sui habeat potestatem, et monachi ad ejus tanquam ad pastoris [Col. 0696D] sui solummodo respiciant gubernationem, nec episcopale ministerium aliquid ditionis super eos obtineat (Ibid., c. 2). Quoniam cum abbas vices Christi in monasterio creditur agere, pastoris officium super creditas sibi oves habere cognoscitur: utque dispensationis suae ministerium exercere praevaleat digne, nullius debet perturbari potestate subjectus, sed ab omni episcopali liber dominatione, Christum tantummodo judicem sustineat, cui redditurus est de creditis sibi ovibus rationem. Quapropter modis omnibus statuimus; ut episcopus adventus sui praesentia monasterii tranquillitatem non inquietet, nec aliquid in eo episcopali potestate facere praesumat, nec fratribus aut abbati ullam molestiam, aut inquietudinis [Col. 0697A] perturbationem ingerat. Quod si violare praesumpserit, non pastoris officium, sed eversoris atque conturbatoris Dominici gregis noverit se agitare tyrannidem: ac per hoc non ut pastor suscipiendus, verum tanquam lupus ab ovili Christi removendus, damnationis suae poenas anathematis mucrone percussus excipiat. Altaria vero seu basilicas in monasterio rogatus ab abbate pro Christi nomine consecret atque benedicat. Chrisma quoque sive sanctificationis oleum singulis annis praebeat. Sed etsi quem petierit abbas aut de monachis aut de canonicis suis ad aliquem gradum ecclesiasticum consecrandum, nullatenus contradicat, nisi forte is pro quo petitur, indignus tali honore veritatis testimonio deprehendatur: quoniam sicut divinae benedictionis sacramentum aut pro [Col. 0697B] gratia largiri cuiquam non decet indigno, ita gratis debet exhiberi dignis, sicut Salvator ait: Gratis accepistis, gratis date (Matth. X).

Electionis autem privilegium ut habeant fratres ejusdem monasterii decernimus, id est ut quemcunque de se ipsis, qui sit monachicae professionis, dignus tamen pastorali praelatione, voluerint eligere, secundum regularem auctoritatem, potestatem habeant eligendi. Et super hoc monentes obsecramus filios nostros gloriosos Lotharium, Ludovicum, Carolum Augustum [Augustos, ex schedis Mss. Labbeanis], ut sicut memorabiles augusti gemtor et avus eorum, et priores ante se reges Francorum eidem coenobio concesserunt eligendi de semetipsis abbatem, atque ipsi suis praeceptis hoc idem sanxerunt, ita quoque [Col. 0697C] conservare suis temporibus pro Christi amore dignentur, et conservanda perpetuis diebus aeternitatis suae legibus constituant; ut dum famulis Christi libertatem electionis concesserint, et concessam servare studuerint, et praesentis vitae regnum, et sempiternae beatitudinis gloriam a Domino ipsi percipere mereantur. Atque quod est aut regio munere, aut fidelium devotione ad idem coenobium Deo famulisque ejus oblatum, nec ipsi auferant, nec alios auferre permittant. Quoniam valde justum constat atque religiosum, ut qui a Domino meruerunt percipere regni honorem, ipsi Deo conservent quod ei collatum est pia credentium devotione; et qui a Christo regali magnificentia praelati sunt caeteris, ipsi famulis Christi eligendi sibi pastorem non auferant [Col. 0697D] libertatem. Nam quis ignorat illa quae collata sunt Deo per fidelium manus, divinitati possidenda consignari, et ab humano jure in jus divinum concedi, nec etiam hominum dominationi posse transcribi quod constat divinitatis possessione semel fore contradictum? Unde quisquis ea sui juris dominationi conatur adjungi, alterius, id est Dei juris pervasorem certum est fore eum. Etenim si quis alicujus hominis possessionem per violentiam sibi conatus fuerit usurpare, reus publici juris efficitur, et tanquam raptor et pervasor haereditatis alienae legali judicio puniendus subjicitur. Multo magis igitur quicunque res Deo consecratas in jus suae possessionis transfuderit, non humani tantum, verum etiam divini [Col. 0698A] juris noxius tenetur, et non solum raptoris aut pervasoris crimine, verum etiam sacrilegii nota damnandus, coelesti judicio mulctabitur.

Unde magnifici principes cogitent quanto se crimine ante conspectum divinae majestatis obligent, qui res Deo traditas invadere, et ab ecclesiasticis usibus in suas utilitates convertere non metuunt. Si vero privatorum quamvis ingenuorum hominum tamen possessiones injuste pervaserint, atque violenter abstulerint, non reges, id est, justi et modesti, sed tyranni, id est, crudeles et iniqui vocantur et habentur: quo nomine, quove honore censendi sunt, qui divinam haereditatem, id est Ecclesiae Christi possessionem injuste invadunt, et violenter auferunt? unde haec cogitantes filii nostri religiosissimi [Col. 0698B] principes, res monasterii Corbeiensis inviolatas illibatasque, tanquam sacra [sacrae] divinitatis custodiant, nec ipsi eas tollentes, nec ab aliis auferri sinentes, ut ante conspectum superni regis quod dicuntur nomine reges merito censeantur; ut dum Deo quae sua sunt custodiunt, eis a Deo et terreni regni principatus custodiatur, et sempiternae beatitudinis corona tribuatur.

Quapropter monentes eos hortamur, ut tam sua quam priorum principum concessa inconvulsa custodientes, pontificum quoque nostraque decreta nullatenus praevaricantes, monasterio saepedicto electionis privilegium tam suis quam futuris temporibus et servent, et servanda sanctionis perpetuae stabilitate decernant. Veritatis etenim voce docemur, [Col. 0698C] quoniam si quis in ovile Christi non per ostium ingreditur, sed aliunde ascendit, hic fur est et latro (Joan. X), et talis non Dominici gregis salutem, sed sua lucra, non ut salvet, sed ut perdat, requirit. Ovile autem Christi fore collegium sanctum monachorum, nullus prudentium dubitat. In hoc ovile per ostium ingreditur, quando per electionis ordinem secundum regularem constitutionem aliquis pastorale ministerium sortitur: qui vero regia dominationis potestate suffultus, et non per electionis gratiam super dominicum gregem primatum arripit, hic non pastor, id est vicarius Christi, sed fur et latro esse cognoscitur; nec ut dominicum gregem custodiat, sed ut perdat et dissipet intrare deprehenditur. Unde quisquis ei potestatis hujus tribuit dominationem, [Col. 0698D] de morte tantarum animarum in die judicii reus judicabitur, quantis hic per pravitatis exempla causa fuit perditionis.

Qua de re, gloriosi principes monasterio huic electionis praerogativam concedite, neque aliquam personam aut laicam aut canonicam, quod contra omnem ecclesiasticum ordinem est, aut etiam monachum ex alio monasterio, vel non secundum regulam electum, super illud regali potentia constituatis, ne domus Dei, quae domus orationis esse debet, per vos fiat spelunca latrorum. Neque enim ignoratis hujusmodi praelatos et auctores hujusmodi praelationis a domo aeternitatis divina censura exturbandos, et ad supplicia ultionis perpetuae deportandos. [Col. 0699A] Unde quae sententia damnationis a nobis est in tales exercenda, nisi quam Spiritus sanctus ore prophetico protulit, dicens: Omnes principes eorum qui dixerunt: Haereditate [a 1Kb] possideamus sanctuarium Dei; Deus meus, pone illos ut rotam, et sicut stipulam ante faciem venti: sicut ignis qui comburit silvam, et sicut flamma comburens montes, ita persequeris eos in tempestate tua, et in ira tua turbabis eos (Psal. LXXXII). Qui sunt enim qui sanctuarium Dei haereditate possidere dicuntur, nisi illi qui res Deo dedicatas, et ad usus pauperum servorumque ejus collatas, saecularis potentiae dominatu, non electionis gratia quaerunt obtinere? Principes autem illorum sunt hi, qui votis eorum suffragia praestando, aut Ecclesiae res illis tradendo consentiunt. Quali autem utrique feriantur [Col. 0699B] divinitus ultione, superius dicta sententia comprehendit, quae ostendit eos a coelestis patriae stabilitate [b 1Kb] projiciendos, et temporalis volubilitate lapsus, quasi rotae vertigine circumferendos, postque praesentis terminum vitae, turbine divinae animadversionis velut stipulam ariditatis vanitate levissimam rapiendos, et infructuositatem eorum atque superbiam tanquam silvestrem sterilitatem, et contra Deum elatum tumorem terrae, igni, flammaque vorante comburendos.

Ut hanc igitur ultionis divinae severitatem non subeant, studeant Christianissimi principes Christi ecclesiis electionis sua jura conservare, et quod universae debetur Ecclesiae, Corbeiensi non auferant monasterio; ut dum ei propter honorem Dei jus [Col. 0699C] electionis indulserint, et res monasterii violentorum ambitionibus ne deserviant incontaminatas servaverint, ipsi coelestis regni cum Christo participium consequantur. Nec illud aliquando in saecularium manus, aut canonicam dominationem permittant, quod habitatorum summa destructio est, et dantis, sive accipientis summa damnatio. Nam quid est aliud saecularem personam pastoris vice Ecclesiae Dei praeferri, quam abominationem desolationis in templo Dei constituere? Quicunque igitur hoc faciunt Pilato similes inveniuntur, qui Caesaris imagines in templo Domini statuit venerandas. Et cum Apostolus fidelibus loquitur, dicens: Nolite conformari huic saeculo, sed reformamini in novitate sensus vestri (Rom. XII): qui saecularem personam monachis praeficit, [Col. 0699D] quantum in saeculo de forma spiritus ad formam saeculi, et de imagine Christi ad imaginem terreni regis eos impellit: quoniam omnis subditus praelati sui debet imaginem sequendo imitari. Unde non parvo se delicti scelere putet involvi, qui tales ecclesiae praeponit, in quorum forma servi Christi, non Christi humilitatem, sed superbiam mundi, non coelestis patriae desiderium, sed concupiscentiam saeculi contemplentur semper et addiscant.

Quod quia videtis, excellentissimi principes, scelestissimum fore, hoc impietatis sacrilegium a monasterio [Col. 0700A] Corbeiensi propellite semper: sed nec canonici ordinis personam super illud aliquando vel praeponatis, vel praeponi sinatis. Memores estote quod Nadab et Abiu, quia ignem alienum Domino in incensum obtulerunt, divino igni consumpti sunt (Levit. X). Ignem siquidem alienum in incensum offert Domino, qui monasticae religioni aliquem sub canonica professione militantem, ut pastoris vicem obtineat, praerogat. Verum quia tales ultione feriuntur, illorum signat interitus, qui mox praesentis poenae supplicio consumpti, quid eorum imitatores mereantur suae damnationis exemplo posteris signaverunt. Omnes quoque licet monasticae sint professionis, si non per electionem regularem constituti fuerint rectores eidem monasterio, de quo loquimur, [Col. 0700B] qui tales per munera cognoscuntur admissi, id est, aut per pecuniam, aut per gratiam, aut per obsequium, universa a nobis Petri principis apostolorum auctoritate cum Simone, cujus imitatores exsistunt, anathemate condemnantur. Et ut religiosi principes ab hac damnationis sententia maneant immunes, studeant omnibus modis circa monasterium praefatum electionis privilegium servare semper inviolatum: quoniam secundum jam olim a sanctis Patribus definitam promulgationem ecclesiae Corbeiensis praelationem, non per legitimam monachorum in eodem coenobio Christo militantium electionem, sed contra regularem atque canonicam auctoritatem, et dantem et accipientem a Christi regno, sanctorumque consortio anathematizamus; neque societatem [Col. 0700C] poterunt habere Jerusalem coelestis, qui eam in terris peregrinantem dissociare conantur. Quod agere certum est omnes qui non pastores, sed latrones, nec Christi vicarios, sed Antichristi sequaces, super eam constituere non verentur, ut domus Dei, non domus orationis, sed spelunca latronum existat; nec in ea forma Christi, sed abominatio desolationis emineat.

Sed si reipublicae rectores, divinorum contemptores praeceptorum et episcoporum, atque nostram super hac re decernentem contemnentes auctoritatem, non quem regularis electio decreverit, sed quem eorum dominatio voluerit, illi praeposuerit congregationi, monachi loci ejusdem episcopum, ad cujus dioecesim monasterium pertinent, obsecrent, [Col. 0700D] ut aut per se ipsum, aut una cum eis ad archiepiscopum Rhemensem referat, atque simul principem conveniant, et eum super transgressionis suae periculo commoneant. Quod si episcopus dioecesis illius aut propter timorem, aut favorem principis, aut propter imprudentiam, vel pastoralis curae negligentiam, ferre auxilium vel noluerit, vel contempserit, fratres per se ipsos praefatum archiepiscopum et vicinos episcopos adeant, et necessitudinis suae causam eis manifestent, utque sibi ferant auxilium supplicent. Archiepiscopus autem vel ipse solus, vel [Col. 0701A] cum caeteris episcopis suae dioeceseos regem adeant, et super electione violata eum commoneant, utque corrigere dignetur, et verbis suadere, et precibus obsecrare non desistant. Quod si eos audire contempserit, nec peccati sui corrigere culpam maluerit, excommunicationis apostolicae sententiam damnatus excipiat. Si vero vel episcopus cujus parochia est, aut archiepiscopus, aut caeteri suffraganei negligentes super hoc fuerint, aut contempserint, aut irritum duxerint, damnationis cujus sententiae teneantur obnoxii non ignorant. Dicit enim propheta: Si non annuntiaveris iniquo iniquitatem suam, sanguinem ejus de manu tua requiram (Ezech. III). Unde noverint se eodem vinciendos anathemate, si neglexerint pro grege Dominico pastoralis curae [Col. 0701B] sollicitudinem adhibere. + BENEDICTUS +.

Scriptum per manum Theodorici, notarii et scriniarii sanctae Romanae Ecclesiae, in mense Octobrio, indictione quarta. Bene valete. [a 1Kb] Actum Nonis Octobris per manum Theophylacti secundicerii sanctae sedis apostolicae, imperante D. piissimo Augusto Lothario a Domino coronato magno imperatore anno tricesimo nono, et post ejusdem annum tricesimum nonum, sed et Ludovico novo imper. ejus filio anno septimo.



EPISTOLA IV. AD LUDOVICUM ABBATEM S. DIONYSII, Confirmat privilegia monasterii S. Dionysii in Francia.

BENEDICTUS episcopus, servus servorum Dei, LUDOVICO [Col. 0701C] abbati venerabilis monasterii sanctorum martyrum Dionysii, Rustici et Eleutherii, ubi eorum sacra corpora requiescunt, et omni congregationi fidelium monachorum quae cum eo est, pax a Deo Patre et Domino Jesu Christo.

Questi estis, filii mei charissimi, quod in terris quas apud Anglos Saxones habere videmini, multi [Col. 0702A] per insolentiam illius terrae homines vobis injurias important, et praecipue, cum suprema sorte funguntur reges, et alii succedunt in regno. Quapropter petistis ut vobis donationes illas regum seu principum, vel cujuscunque, qui ad vestrum monasterium pro amore Dei summi ac veneratione praedictorum martyrum, seu pro salute sua, aliquid in illa terra largiti sunt, auctoritatis nostrae pagina firmaremus. Justum ergo considerantes, quod a nobis utiliter postulatur, auctoritate Dei Patris omnipotentis cum Filio et Spiritu sancto et beati Petri sanctorum apostolorum principis, cujus nos immeriti vicarii existimus, cum invocatione coelestium virtutum sancimus, et firmantes roboramus; ut quidquid in omni terra Britanniae, vel ubicunque, sive [Col. 0702B] a regibus, principibus, seu a quolibet homine, sive in terris, sive in aquis, qualiscunque sit illa possessio, quae ad monasterium SS. martyrum Dionysii. Rustici et Eleutherii tradita est, absque invasione et violentia quorumcunque hominum, sub potestate abbatis et provisione monachorum ejusdem monasterii in perpetuum perseveret. Quod si aliquis hoc infringere, vel per alium aliquem voluerit, auctoritatis nostrae privilegium, sciat se anathemate insolubili damnatum, et a regno Christi alienum, et cum impiis aeternis incendiis deputandum, nisi resipuerit et ad satisfactionem congruam venerit. Qui autem ista conservaverit, auxerit, adjuverit, benedictionem percipiat a Domino nostro Jesu Christo in saecula saeculorum. Amen. Bene valete.

[Col. 0702C] Scriptum per manum Theodori, notarii regionarii sanctae Romanae Ecclesiae, in mense Maio, indictione septima. Datum per manum Megisti, episcopi et bibliothecarii sanctae apostolicae sedis, quinto Idus Maii, imperante domino piissimo perpetuo Augusto, a Deo coronato magno imperatore, consulatus ejus anno octavo, indictione septima [quinta [b 1Kb] ].




[Col. 0701]
BENEDICTI III DIPLOMA QUO Monasterium Fuldense sub apostolicae sedis protectione recipit, ejusque immunitates confirmat.
(Schannat, Hist. Fuld., p. 134.)

[Col. 0701D] BENEDICTUS episcopus, servus servorum Dei, THEOTORI, religioso abbati venerabilis monasterii Domini Salvatoris, et per te in eodem venerabili monasterio successoribus abbatibus in perpetuum.

Quoniam semper sunt concedenda quae rationalibus [Col. 0702D] congruunt desideriis, oportet ut devotioni conditoris piae constructionis auctoritas in privilegiis praestandis minime denegetur. Igitur quia postulasti a nobis quatenus monasterium Salvatoris, a sancto Bonifacio archiepiscopo constructum in loco qui vocatur [Col. 0703A] Boconia erga ripam fluminis Voldaha, privilegii sedis apostolicae adminiculis decoretur, ut sub jurisdictione sanctae nostrae, cui Deo auctore deservimus, Ecclesiae constitutum, nullius alterius Ecclesiae jurisdictionibus submittatur: pro qua re piis desideriis faventes, hac nostra auctoritate id quod exposcitur effectu mancipamus: et ideo omnem cujuslibet Ecclesiae sacerdotem in praefato monasterio ditionem quamlibet habere aut auctoritatem praeter sedem apostolicam: ita, ut nisi ab abbate monasterii fuerit invitatus, nec missarum ibidem solemnitatem quispiam praesumat omnino celebrare, ut profecto juxta id quod subjectum apostolicae sedi firmitate privilegii consistit, inconcusse dotatum permaneat locis et rebus, tam eis quas moderno tempore tenet vel possidet, [Col. 0703B] quam quae futuris temporibus in jure ipsius monasterii divina pietas voluerit augere ex donis et oblationibus decimisque fidelium absque ullius personae [Col. 0704A] contradictione, firmitate perpetua perfruamur. Constituimus quoque per hujus decreti nostri paginam ut quicunque cujuslibet Ecclesiae praesul, vel quacunque dignitate praedita persona hanc nostram privilegii chartam, quam auctoritate principis apostolorum firmamus, temerare tentaverit, anathema sit, et iram Dei incurrens a coetu omnium sanctorum extorris existat, et nihilominus praefati monasterii dignitas a nobis indulta perpetualiter inviolata permaneat apostolica auctoritate subnixa.

Scriptum per manum Zachariae notarii et scriniarii sanctae Romanae Ecclesiae in mense Octobris, indictione quinta.

Actum X Kal. Novembrias per manum Theotfilacti, secundicerii sanctae sedis apostolicae, imperante [Col. 0704B] domno piissimo perpetuum Augusto Ludovico a Deo coronato, magno, pacifico imperatore, indictione quinta.




ANNO DOMINI DCCCLIX.
SANCTUS EULOGIUS ARCHIEPISCOPUS TOLETANUS ET MARTYR.
(Juxta editionem Francisci de Lorenzana, archiepiscopi. Toletani, Patr. Eccl. Tolet.)
[Col. 0703]



[Col. 0703C]
MONITUM AD LECTOREM.

Sanctorum antistitum Toletanorum Opera [(a) 1Kb] D. Eulogii scripta merito sequuntur, qui illorum in Toletana cathedra successor jam designatus, presbyter Cordubensis occubuit adepta martyrii palma: vir plane ab omnibus summa veneratione suscipiendus tanquam singulare Cordubae patriae suae ornamentum, perpetuum Toleti decus, totiusque Hispaniae lumen, non minus propter virtutis laudem, quam doctrinae: quarum alteram vitae sanctissime peractae gloriosus exitus, alteram monumenta, quae litteris commendata reliquit, abunde testantur: adeo ut qui Eulogium cum magno illo Africano doctore, inclytoque simul Christi martyre Cypriano comparaverit, ne is aequus hominum aestimator habendus fuerit. Fac enim unam eloquii asperitatem excipias, quo limatius ac politius tempora illa minime ferebant, caetera Eulogium Cypriano facile exaequaverim: ingenii ubertate, doctrina, eruditione sacra, vehementi fervidoque fidei zelo, animi virtute atque constantia, summo tandem charitatis ardore, sive gloriosa Christi athletarum certamina describere [Col. 0703D] tentet, sive illorum vindicationem adversus SS. martyrum obtrectatores suscipiat, sive infirmos ac debiles accendere, nutantes vero confirmare conetur: quo in genere cum omnia fere Eulogii scripta cum laude versentur, tum admirandum omnibus Documentum Martyriale edidit ad sacras virgines directum Floram et Mariam, ob fidei confessionem in vinculis detentas, ipse etiam vinctus in Domino ac teterrimo carcere inclusus: cujus lectione quicunque se moveri neget, ab omni se pietatis fideique sensu oppido alienum profitetur. Non tam enim humano ingenio elaboratum quam divino instillante Spiritu conscriptum videtur illud opus: ut optime de eo pronuntiaverit magnus Annalium [Col. 0704C] Ecclesiasticorum parens Baronius, sibi videri Eulogium cum Documentum scriberet, in pyxide Spiritus sancti calamum intinxisse.

Sunt autem omnia Eulogii opera, ut dicebamus, ejusmodi argumenti, ut vel martyrum Cordubensium suo tempore certamina narret, vel illorum in sese offerendo prudentiam rectumque zelum defendat; nempe Memoriale Martyrum tribus libris distinctum, Documentum Martyriale, Apologeticum Martyrum, et Epistolae nonnullae. Quae omnia nos hic edere suscipimus, una cum sancti Eulogii Vita ab Alvaro Cordubensi ejus familiarissimo accurate conscripta, in qua quaecunque ad Eulogium spectant abunde ac minutim persequitur. Sed bene habet, quod in ejusmodi labore multo jam antea nos praeivit eruditissimus vir Ambrosius Morales, cui multam est quod habeamus gratiam, quoniam saeculo XVI Eulogium summa cura edendum suscepit, atque egregiis animadversionibus illustravit. Quare nostra post eum opera fere tota versata est in repurganda Moralis editione a typographorum mendis, quibus est [Col. 0704D] inquinata, ope alterius ab Andraea Schotto Francofurti adornatae, quae quamvis et ipsa erroribus scateat, loca tamen in editione Moralis corrupta diligenter habet emendata. Ambas ergo (nullis aliis codicibus manuscriptis adjuti) dum accurate inter se contulimus, effectum est ut nostra integrior ac sanior appareat utrisque. Sed et Ambrosii Moralis notas aliquando nostris auximus, jam textui auctoris magis illustrando, jam ipsius adnotatoris sententiis explicandis confirmandisve, aliquando etiam corrigendis: qua in re curavimus ut suum cuique constaret, ne virum doctissimum sua laude fraudaremus.

Verumtamen quoniam illius animadversiones nonnunquam [Col. 0705A] longiores sunt ac fere perpetuae, lectoris commodo consulentes, hac methodo usi sumus, ut breviores notas ad imam textus marginem subjiceremus, reliquas ad extremum, non uniuscujusque libri, sed totius operis relegando: in quo illustrium editorum exempla sequimur. Scriptis (quantum licuit) eum locum assignavimus, quem ratio temporis, quo unumquodque elaboratum fuit, exigere videtur: hoc tamen non semper licuit: neque enim tres libros Memorialis Sanctorum a se invicem dividere aequum erat, quamvis non uno tempore fuerint conscripti. Praeterea Martyrium SS. Virginum Florae ac Mariae, quod antea cap. 8 libri II Memorialis Sanctorum conficiebat, e sua sede, ut ita dicamus, evulsum, opportunum putavimus seorsim edere una cum Documento Martyriali ei praefixo, tum quod ea historiae pars non ita cum reliqua narratione conglutinata sit, ut ab ea sine deformitate [Col. 0706A] separari nequeat, tum vero maxime, quod Documento proxime adhaerens apertius demonstret quantam divini amoris flammam ac periturae hujus vitae contemptum ignita Eulogii verba in virginalibus pectoribus accenderint. Deinde Apologeticum, postremum omnium Eulogii Operum, praecedit epistola ad Wiliesindum, episcopum Pampilonensem, de cujus legitimitate nullo merito dubitasse Pellizerium, marchionem Mondexarensem, et Maiansium, satis aperte evincit omni argumentorum genere jam saepius laudatus P. Florez, tom. X Hispaniae sacrae, tract. 33, cap. 12, num. 70 et sequentibus. Reliquas epistolas ab Moralesio simul editas nos praefiximus tractatibus quorum causa fuerunt scriptae; et in Actis Martyrum nonnullas adjicimus notas ex Bollandianis, ut ne hoc deesset in nostra editione.




[Col. 0705]
MONITUM AMBROSII MORALIS, Editioni Complutensi praefixum.

[Col. 0705B] Hujus divi Eulogii Vitae duo habuimus exemplaria. Alterum cum sancti Operibus in vetustissimo Ovetensi ad finem cohaerebat. Alterum mihi benigne commodaverat Michael Ruizius Azagra, serenissimorum Bohemiae principum Ernesti et Rodulfi a secretis, adolescens ingenio et litteris ornatissimus, et in pervestiganda omni antiquitate studii et diligentiae singularis. Fuit is etiam codex litteris Gothicis in membranis descriptus, et quod multis indiciis apparebat, itidem vetustissimus. Plura continet poemata, Dracontii nimirum de Opere sex dierum libros duos, cum divi Eugenii, tertii archiepiscopi Toletani, supplementis: Coryppi grammatici Africani ad Justinianum imperatorem libros tres: ejusdem divi Eugenii epigrammata, et quaedam alia. In fine Vita haec divi Eulogii fuit annexa. Ovetensis codex nullum titulum habuit huic operi praefixum. Ille alter hunc praeferebat, quem apposuimus. Sed aerae computatio fuit varie in margine signata, cum abraso numero, ut apparebat, alter fuisset suprascriptus. [Col. 0706B] Annus Dominicae incarnationis recte fuit signatus. Inde nos et ex astronomica nostra ratione supputandi (cujus nobis opportunitatem Alvarus ad finem operis, quemadmodum ibi apparebit, praebuit) utrumque recte signavimus et astruximus. Nomen etiam regis in titulo mendose fuit ascriptum. Abderrahgman enim legebatur: cum ipso mortuo, Mahomad, ejus filius, divum Eulogium, quod ex ejusdem libro tertio constat, martyrio coronaverit: et Alvarus etiam ipsum regem Mahomad nominat. Ipse Alvarus nobilis admodum et illustri genere videtur fuisse: siquidem serenissimi titulo ipsum non semel compellat Eulogius. Quod idem praeceptorem suum etiam vocat, humilitatis est prorsus: cum fuerint, at confestim legenti apparebit, condiscipuli. Quinimo et per catachrisin quamdam Alvarus doctor dicitur, homo laicus et conjugio, quantum conjicere datur, innexus, cui hujusmodi titulus minime eo tempore poterat competere.




[Col. 0705]
SANCTI EULOGII ARCHIEPISCOPI TOLETANI ET MARTYRIS. Qui passus est aera DCCCXCVII, anno Incarnationis Domini 859, sub rege Mahomad, die quinto Idus Martii, VITA VEL PASSIO AUCTORE ALVARO CORDUBENSI.
(Ex cod. Tol. Azagr. ms.; ex edit. Moral.; ex Schott., tom. IV Hisp. Illust., Antuerp., ad XI Mart; et Florez., tom. X Hisp. Sacr.)
[Col. 0705]


PRAEFATIO.
[Col. 0705C]

[a 1Kb] 1. Beatissimi martyris (1) et doctoris Eulogii passionem disponens scribere, prius vitam ejus putavi dirigendam in ordine, quam sui finis agonem [Col. 0706C] pulcherrimum designare: ut quis vel quantus fuerit ante lectoribus innotescat, et sic deinceps adeptum [b 1Kb] ex merito palmam victoriae evidentissimis clarescat [c 1Kb] indiciis. In cujus operis principio, Domini fretus et [Col. 0707A] Redemptoris nostri auxilio, profiteor me non audita et dubia, sed visa et per me probata retexere; quoniam, gratia Dei cooperante, a primaevo adolescentiae flore, charitatis dulcedine et Scripturarum amore uno vinculo concordi innexi, hujus vitae, licet non pari ordine, tamen pari affectu in cunctis quaestionibus duximus jugum. Sed ille sacerdotii ornatus munere, pennis virtutum in sublime evectus, altius evolabat; (2) ego luxuriae et voluptatis luto confectus, terratenus repens hactenus trahor. Et inde est quod non incerta, et quorumcunque hominum narratione comperta, sed mecum gesta et per me cognita narrare disposui. Quia sicut de incertis temere referre sententiam periculosum fore profiteor, ita de cognitis supprimere ea quae nosci debent [a 1Kb] , vacuum [Col. 0707B] periculis esse non reor. Est quoque et laudabilis pro exemplo praedicanda omnibus veritas, et nihilominus detestanda rhetoricorum composita falsitas. Quoniam melius est de multis praeclaris nihil facinoribus dicere, quam ex parvis bonis multa falsa [b 1Kb] disserere: tutiusque est omnia quae gesta sunt praeterire, quam ea quae non fuerunt [c 1Kb] , aliqua fingere. Et mitius errat, qui non malitiae voto, sed segnitiae fastu vera supprimit, eo qui diserte falsa confingit. Veritas enim, si studio veritatis et non vanae gloriae jactantia dicitur, dicenti coronam implodit; falsitas autem, si ab aliquo intentatur, conjectantem occidit. Et ideo sicut me veritatem dicentem remunerandum esse congaudeo, ita falsitatem si dixero, condemnandum esse non nego. Quibus ergo causis ad falsitatem retexendam [Col. 0707C] insilirem, ipse non habui, qui veritatem in omnibus, non mendacium, remunerari cognovi.



CAPUT PRIMUM. S. Eulogii pia educatio, studia, sacerdotium, titulus doctoris, familiaritas cum Alvaro Vitae scriptore.

2. Igitur beatus martyr Eulogius nobili stirpe progenitus (1), Cordubae civitatis patriciae (2) senatorum traduce natus, Ecclesiae ministerio [d 1Kb] mancipatus (3), sancti ac beatissimi Zoyli aede deserviens, et in ejusdem collegio clericorum vitam deducens, multis et clarissimis virtutibus floruit, magnis et laudabilibus operibus viguit. Ab ipsis enim incunabulis [e 1Kb] litteris ecclesiasticis haerens, et quotidie per studia bonorum operum crescens, perfectionem [Col. 0707D] adeptus est, ac super omnes coaetaneos doctrinae scientia clarens, et eruditionis lumine florens, magistrorum doctor est factus. Quippe qui mentem senilem parvissimo corpore gerens, vincebat etsi [Col. 0708A] non aetate, certe scientia universos. Erat enim [f 1Kb] studiosissimus Scripturarum scrutator, et intensissimus sententiarum investigator. Ita ut nihil Scripturae praeponeret sanctae, nihil magis eligeret quam in lege Domini meditari die ac nocte. Nec contentus magisterio doctorum suorum, alios, si quos forte audiret, procul positos requirebat: et ne offenderet proprios, furtim se horis, quibus poterat, subtrahebat. Nam et abbatem bonae recordationis et memoriae Speraindeum, opinabilem [g 1Kb] et celebritate doctrinae praeconabilem virum saepius invisebat, auditorioque more ex illius ore disertissimo dependebat. Qui ipso tempore totius Baeticae fines prudentiae rivulis dulcorabat. Ibi eum primitus videre merui, ibi ejus amicitiae dulci inhaesi, ibi illi individua sum [Col. 0708B] nexus dulcedine. Eram namque jam dicti illustrissimi viri auditorum: et dum frequentius ejus lumina tererem, incultumque ingenium acuerem, tandem respectione divina hujus tanti viri societate conjungor. Et catenatim inadibili [h 1Kb] nexu non innector tantum, sed unior: factique sumus auditores viri, amatores nostri: in tantum, ut illa aetas indocta sibi non concessa praesumeret. Agebamus utrique Scripturarum delectabilem lusum, et schalmum in lacu nescientes regere, Euxini maris credebamur fragori. Nam pueriles contentiones pro doctrinis, quibus dividebamur, non odiose, sed delectabiliter epistolatim in invicem egimus, et rhythmicis versibus nos laudibus mulcebamus. Et hoc erat exercitium nobis melle suavius, favis jucundius, [Col. 0708C] et in ante nos quotidie extendentes, multa inadibilia tentare in Scripturis, puerilis immatura docibilitas coegit [i 1Kb] . Ita ut volumina conderemus, quae postea aetas matura [j 1Kb] abolenda, ne in posteros remanerent, decrevit.

3. Sed cum jam annos [k 1Kb] juventutis attingeret Eulogius, diaconii ministerio fungitur, atque in brevi merito vectus ad superos, gradu presbyterii sublimatur: moxque magistris ordine et vitae moribus sociatur. Quanta illi humilitas, quanta bonitas, quanta inhaeserat charitas, amor omnium ostendebat. Exhinc coepit se acriori vitae austeritate constringere, et modestiae legibus in universis actionibus perornare: Scripturis vacare divinis, et corpus suum vigiliis ac jejuniis castigare, monasteria frequentare, [Col. 0708D] coenobia invisere, regulas fratrum componere. Hinc inde cuncta eo modo curare, quo si fieri posset, utrobique adesset. Ita clericatum agens proprium, ut regularem ordinem non dimitteret alienum: ita [Col. 0709A] monachis adhaerens, ut clericus probaretur: ita in clero degens, ut monachus videretur, et [a 1Kb] utrobique aptus accurrens, et utrarumque professiones unus sufficientissime complens. Currebat saepius ad coenobiorum sacratissimos greges; sed ne proprium ordinem contemnere putaretur, ad clerum iterum [b 1Kb] remeabat: in quo dum aliquod tempus persisteret, ne virtus animi curis saecularibus enervaretur, itidem monasteria repetebat. Hic doctrina oris Ecclesiam ornans, illic vitam propriam excutiendo [c 1Kb] decorans, in cunctis [d 1Kb] virtutibus positus, viam saeculi moerens incedebat et anxius: et quotidie ad coelestia volare cupiens, corporea sarcina gravabatur. In tantum ut Romam ire disponeret, ut adolescentiae naevos lacrymis et peregrinationis itinere domaret [e 1Kb] , imo [Col. 0709B] domitos deleret: sed ecce omnes hinc inde insistimus, et eum magis corpore quam animo retinemus.



CAPUT II. S. Eulogii captivitas, liberatio; martyribus constantia data; acta conscripta.

4. Verum dum ista et alia referuntur (1), tandem Reccafredus episcopus super ecclesias et clericos quasi turbo violentus insiluit: omnesque sacerdotes, quos potuit, carcerali vinculo alligavit. Inter quos ut electus aries ducitur, et cum pontifice suo vel aliis sacerdotibus vincitur. In qua retrusione magis orationibus et lectionibus operam dedit quam vinculis. Ibi sanctis virginibus Florae et Mariae pro fide comprehensis illud Documentum Martyriale uno libro [Col. 0709C] composuit, in quo eas ad martyrium nervis [f 1Kb] tenacissimis solidavit, easque et per se verbis et per epistolas mortem contemnere docuit: seque suosque socios earum suffragiis vinculo solvendos commisit, quod et obtinere mox post sextum diem passionis earum promeruit. Nam illae octavo Kalendas Decembris expleverunt martyrium; sacerdotes vero Domini tertio Kalendarum earumdem solutionem adepti sunt (2). Exstat super hoc illustriore stylo [g 1Kb] confecta, et mihi his diebus directa epistola, passionem earumdem virginum, et ereptionem sacerdotum ipsarum virginum meritis continentem (3). Ibi metricos, quos adhuc nesciebant sapientes Hispaniae, pedes perfectissime docuit, nobisque post egressionem suam ostendit. Inde et [h 1Kb] mihi pro libris illis, quos [Col. 0709D] in defensionem martyrum dederat [i 1Kb] , epistolam facundo locutionis genere dictatam direxit. Nam cum omnes, qui cum eo erant sacerdotes, vacarent otio [Col. 0710A] et quieti, ille non noctibus, non diebus a lectione cessabat, noctes diesque ingeminans, et [j 1Kb] Scripturarum mella lambens, ore [k 1Kb] , et corde spiritaliter ruminans.

5. Verum operae pretium reor si, paulo altius incedentes, tempore persecutionis qualiter [l 1Kb] probatus exstiterit, inseramus. Nam [m 1Kb] dum episcopi, sacerdotes, clerus et sapientes Cordubae in martyrio nuper exorto devio calle incederent, ac timoris impulsu pene fidem Christi, si non verbis, nutu tamen negarent; hic tamen inadibilis nunquam vacillare vel tenui est visus susurro. Sed omnibus pergentibus ad agonem occurrens, universorum animos, cunctorumque ossa venerans et componens, in tantum ardescebat ardore martyrii [n 1Kb] , ut ipse incentor ipsis diebus [Col. 0710B] videretur esse martyrum [o 1Kb] . Pro quo rectitudinis zelo multis exstitit contumeliis propulsatus, magnisque terroribus fatigatus. Nam unus ex proceribus illum impetens, et minis exasperans, divino justo judicio in reprobum sensum conversus, fidem quam tenens nescius impugnabat, mox miser et stultus amisit. De quo plenius in libro Memoriale Sanctorum tertio jam dictus beatissimus disputavit. In quibus libris et passiones singillatim martyrum claro fonte locutionis explicuit, et prosecutione sufficienti quaecunque acta sunt in martyribus Dei [p 1Kb] et dicta secuturis generationibus propalavit. Quantus autem vel quam excellens fuerit scientia, luce clariola ejus pandent opuscula, quae sale Attico et prosatico lepore, imo divina inspiratione composuit.

[Col. 0710C] 6. Sed redeundum est ad Reccafredi episcopi tempora, et qua arte a sacrificio se suspenderit, ne ejus glutinaretur errori, proferendum (4). Namque ipsis diebus cuncti ei et [q 1Kb] vi et potestate addicti, jussu regio subditi, iniquo videbantur hosti adjuncti: et qui priori insurrectione adversi et erecti contra eum steterant [r 1Kb] , tunc terrore conciti [s 1Kb] , quasi familiares haerebant, non mente, sed corpore; nec dilectione cordis, sed compulsione terroris; et ne aditus ei nocendi daretur [t 1Kb] in amplius. Ita quoque rex [u 1Kb] contra nos desaeviens legibus necessitatem induxerat, liberum arbitrium interpollans, omnes truci subdiderat hosti (5). Cujus historiae veritas in alio opere enucleatius disseretur.

7. Nunc vero hujus admirabilis viri tantum enodare [Col. 0710D] sanctissimam cupimus artem. Is [v 1Kb] enim gravi instinctu doloris, dum undique circa se dolosum cerneret ipsius episcopi grassari ingenium et caeteros [Col. 0711A] secum [a 1Kb] ei communicantes deprehenderet, nec resistendi sibi copiam inesse videret, nec amovendi licentiam ([6] ut pote fidejussoribus datis [b 1Kb] ) remanere [c 1Kb] sibi conspiceret; coepit se gravi atterere gemitu, magnoque, ut diximus [d 1Kb] , intrinsecus mactari dolore. Sed nutu Dei contigit, ut quadam die praesenti episcopo (7) beati Epiphanii Cypriae Salaminae episcopi, Joanni episcopo Hierosolymitano directa epistola legeretur, quam [e 1Kb] ego cuidam diacono praeceperam legere: in qua idem beatissimus pontifex Origenis naenias arguens, et ordinationem cujusdam presbyteri in monasterio jam dicti Hierosolymitani assignato [f 1Kb] a se consecrati defendens causam ordinationis retexuit, beatissimorumque presbyterorum Hieronymi et Vincentii continentiam sacrificandi [Col. 0711B] laudando innexuit [g 1Kb] . Quam narrationem tum jam dictus Eulogius avida mente magis arripiens, quam suscipiens, et sibi a Deo datam occasionem cognoscens, ingenti vulnere quasi percussus, ab intimo corde trahens suspiria, neque intuens, conversus episcopo dixit: »Si lucernae Ecclesiae, et fidei nostrae hoc egerunt columnae, quid nobis facere convenit, quos delicti onera graviter deprimunt et affligunt? Cognoscat ergo vestra paternitas, interdictam a me ipso mihi sacrificandi licentiam.« Sicque hujusmodi ingenio tempore Reccafredi se ipse suo ligavit arbitrio. Cujus professionis licet hoc modo ordinem sumeret, delectabili tamen usu [h 1Kb] perfunctus, nolebat postea statum rejectum recipere. Sed pontifex proprius in tantum eum admissum [i 1Kb] officium [Col. 0711C] sacrificandi compulit repedare, ut eum anathemate ferire non vereretur, nisi citius redire promitteret.



CAPUT III. Sancti Eulogii doctrina et virtus, peregrinatio, electio in archiepiscopum Toletanum.

8. Et erat vir ille in omnibus professionibus principaliter et non medie decoratus, cunctis ex aequo deserviens; et cum praeiret omnes scientia, humilior certe etiam infimis videbatur. Clarus vultu, et honore praecipuus, eloquentia fulgidus, et vitae operibus luminosus. Incitator martyrum et laudator, tractator peritissimus et dictator. Quis ardorem ingenii, [Col. 0712A] quis decorem eloquii, quis fulgorem scientiae, quis affabilitatem usualem officii quocunque poterit prudentiae dicere [j 1Kb] flumine? Quae enim illi non patuere volumina? Quae potuerunt eum latere ingenia catholicorum, philosophorum, haereticorum, necnon et gentilium? Ubi libri erant metrici, ubi prosatici, ubi historici, qui ejus investigationem effugerent? Ubi versus, quorum ille ignoraret canora? Ubi hymni, vel peregrina opuscula, quae ejus non percurreret pulcherrimus oculus? Quotidie enim nova et egregie admiranda quasi a ruderibus [k 1Kb] et fossis effodiens, thesauros elucidabat invisos. Quanta docibilitas tam pretioso munere ornatae inesset [l 1Kb] animae, quanta et inexhausta cura solertiae, nullus sapiens comprehendere poterat. Et o admirabilis [Col. 0712B] suavitas mentis! nunquam privatim scire aliquid volens, nobis omnia praestabat. Vitiata corrigens, fracta consolidans, inusitata restaurans, antiqua repriorans, neglecta renovans, et quaeque poterat ex antiquis viris gesta petere [m 1Kb] , satagebat operibus adimplere. Severitatem Hieronymi, modestiam Augustini, lenitatem Ambrosii, patientiam Gregorii in corrigendo errores, in sustentando minores, in demulcendo majores, in sufferendo horrores [n 1Kb] , unus idem se multipliciter varium [o 1Kb] exhibebat.

9. Nec ei suffecit monasteria patriae suae invisere (1), quin potius occasione fratrum suorum, qui ipsis diebus in Franciae finibus exsulabant, indeptam viam arripuit, et in Pampilonensium territoria ultro progrediens, monasterium Sancti Zachariae ingressus, [Col. 0712C] et aliorum coenobia ipsarum regionum gliscenti voto percurrens, multorum Patrum est amicitia dulcoratus. Quorum conversationem in epistola quam episcopo Pampilonensi in carcere positus dedit, nominatim locatimve digessit. In quibus locis multa volumina librorum reperiens, abstrusa et pene a multis remota, huc remeans, suo nobis regressu adduxit [p 1Kb] . Ibi beati Odoarii est fruitus colloquio, cui centum quinquaginta regulares monachi militabant (2). Inde secum librum Civitatis beatissimi Augustini, et Aeneidos Virgilii, sive [q 1Kb] Juvenalis metricos itidem libros, atque (3) Flacci satyrata [r 1Kb] poemata, seu (4) Porphyrii depicta opuscula, (5) vel Adhelelmi epigrammatum opera, (6) necnon et Avieni fabulas [Col. 0713A] metricas, et hymnorum catholicorum fulgida carmina, cum multis minutissimarum causarum ex sanctis quaestionibus multorum ingenio congregatis, non privatim sibi, sed communiter studiosissimis inquisitoribus reportavit. Idem praeterea fulgorem operis et coruscationem ingenii resplendentibus semitis praesentialiter cunctis [a 1Kb] praesentibus, et usualiter sequentibus, specificis semper ostentans indiciis, et luminosis deducens vestigiis, ubique lucidus gradiens, undique fulgidus rediens, limpidus, dulcorosus, nectareus, Christi coronatus emicabat omnibus famulus.

10. Nec illud omittendum in hoc opere reor, quod (7) post divinae memoriae Wistremiri, Toletanae sedis episcopi, in eamdem sedem ab omnibus comprovincialibus [Col. 0713B] et confinitimis episcopis electus et dignus est habitus, et pro relatu omnium comprobatus. [b 1Kb] Sed dispositio divina, quae eum sibi ad martyrium reservabat, quibusdam repagulis obviavit. Cumque jam ipsa communis electio eum sibi consecrare in episcopio acclamaret, rerum obviantium adversitate impediti, alium sibi eo vivente interdixerunt eligere. Qui licet argute frustraretur ab ordine, tamen non est privatus ejusdem ordinis munere. Siquidem episcopatum coelestem adeptus est, dum per martyrii gloriam Christo conjunctus est. Omnes namque sancti episcopi, non tamen omnes episcopi sancti. Ille vero sanctitatem per cruoris fusionem inveniens, episcopii ordine fungitur, dum coelotenus [c 1Kb] receptus, aeternis promissionibus muneratur.

[Col. 0713C] 11. Cumque his virtutibus et dogmatibus insigniretur, et omnibus quasi lucerna super candelabrum posita, ac veluti civitas in montis sita [d 1Kb] cacumine procul altius emicaret, et ut doctus scriba de thesauro domini sui nova et vetera universis familiis praevideret, in sacerdotibus primus, in confessoribus summus, in judicibus residens non extremus: tandem voti compos effectus, divina sibi cooperante clementia inopinato judicio, sed deliberativo studio evectus est ad superna. Et ea quae a martyribus fusis postulaverat lacrymis, et per tota [e 1Kb] sua opuscula more sparserat precis, obtinere meruit operibus sanctitatis. Quod verius poterit noscere, qui ipsa ejus egregia opera curaverit legere. Et quoniam [Col. 0713D] expedit, et dignum nobis visum est pro utilitate legentium, et (8) pro annuo festivitatis suae recursu, passionem ejus breviter explicare, ideo sequestratim, pure et sinceriter agonis sui pulcherrimum induximus finem.



CAPUT IV.[Col. 0714A] Nova in Christianos sub rege Mahomete persecutio. S. Leocritia ab Eulogio ejusque sorore instructa et adjuta.

12. Tempore igitur quo saeva dominatio Arabum calliditatis astu omnes fines Hispaniae misere devastabat, quo (1) rex Mahomad incredibili rabie et effrenata sententia [f 1Kb] Christicolum genus delere funditus cogitabat, multi terrore cruentissimi regis metuentes, ejusque insaniam modificare nitentes, per trucem voluntatis iniquae officium diversis et exquisitis occasionibus gregem Christi impetere tentaverunt. Plerique Christum negando se praecipitio commiserunt: alii duris tormentis agitati, commoti sunt. Porro alii florenti virtute stabiliti sunt et fundati. [Col. 0714B] In cujus, ut diximus, tempore martyrium fidelium coruscando resplenduit, et error negantium fluctuavit. Nonnulli enim, qui fidem Christi tantum mentibus retinebant, instinctu Dei quod celaverant, luminositer et patule proferebant, nullo disquirente ad martyrium prosilientes, et coronam sibi ex tortoribus rapientes. Ex quibus (2) Arabs genere beatus Christophorus exstitit, cujus passionis ordinem alibi digerere cogitamus. Sed ex eorum numero beatus Aurelius et sanctus exstitit Felix, qui cum uxoribus ad passionis gloriam post multa et prolixa latibula prodierunt. Ex ipsis etiam florens virtutibus Flora virgo beata, quae contemnens saecularem labilem pompam, aeternam meruit sine fine coronam. Quorum hic noster sanctissimus doctor agonem singillatim [Col. 0714C] exposuit, et actus vitasque corusco sermone explicavit.

13. Hoc tempore puella nomine Leocritia quaedam, genere nobilis, mente nobilior, (3) ex gentilium faece progenita, et ex luporum visceribus prodita, dudum [g 1Kb] per quamdam sibi genere proximam (4) Christo dicatam (5) nomine Litiosam, aquis salutaribus tincta, et occulte fide Christi induta enituit, odoremque nectareum notitiae suae cunctis adsparsit. Etenim cum ad jam dictam religiosam in annis infantiae more propinquitatis recurreret, eamque quibus illa sermonibus poterat, quotidie instrueret, tandem respectione coelesti fidem Christi mente suscepit, et ardore amoris susceptam pectore conservavit. Quae dum ad annos sapientiae veniret et scientiae contingeret [Col. 0714D] lumina, fidem illam, quam tenerrimis institutis occulte [h 1Kb] didicerat, quotidie fomentis spiritualibus auctam, in amplius crescentem alebat, primum occulte, deinceps patule et aperte. Quam parentes sedule admonentes, et nihil omnino proficientes, conati sunt eam flagellis et verberibus impetere, ut quam per blandimenta amovere non poterant, saltem [Col. 0715A] terroribus coercerent. Sed ignis ille, quem Christus in corda fidelium misit, nullis minis cedere novit. In hoc conflictu dum diebus vapularet et noctibus, seque acerrimis impetiendam ultionibus et duris [a 1Kb] vinculis praepeditam videret, metuens ne non propalata publice fide, cauterio ureretur perfidiae; per internuntios beatissimo Eulogio, opinatissimo jam multis talibus operibus viro (6) vel sorori ejus Anuloni, virgini Deo dicatae, causam suam innotuit: et quia ad tutiora loca fidelium in quibus fidem suam posset interrita propalare, ire vellet, exposuit. Illico beatus Eulogius solitum officium recognovit; et ut erat fautor anhelantissimus martyrum, hanc exire clam per eosdem internuntios ordinavit [b 1Kb] . Illa concite artem fingens, et parentibus quasi [Col. 0715B] consentiens, nostramque fidem verbis impetens, et data opera [c 1Kb] omnia selecta ornamenta induens, seque more illorum quasi placitura et nuptura saeculo ostendens, nisa est eorum inflectere animos, et sibi exosos (7) comere gressus [d 1Kb] . Cumque sibi omnia jam tuta inesse prospiceret, ad nuptias quorumdam propinquorum suorum, quae ipsis agebantur diebus, fingens, ut eidem officio congruit, ornate procedere, celeri cursu se beatissimo Eulogio, vel sorori ejus Anuloni tutandam exhibuit. Quam mox grato animo suscipientes, occulendam prolatissimis tradiderunt amicis. At ubi pater ejus et mater exspectantes filiam non viderunt, delusos se ingemiscentes, rabie inaudita et dolore inviso se ipsos [e 1Kb] cruciantes, cuncta disturbant, universa contaminant, currentes per [Col. 0715C] ignotos et cognitos, et potestative, ac jussione praesidis, quoscunque [f 1Kb] impetendos putabant, carceribus et vinculis onerabant; viros, mulieres, confessores, sacerdotes, devotas, vel quos poterant flagellis et carceribus affligebant, si quo modo possent filiam suam per haec et ampliora recipere. Ille vero sanctus immobilis ei loca diversa mutabat, et ne traderetur ovis luporum in manibus, omni intentione curabat. Illa tamen jejuniis et vigiliis insistens, et cilicio membra tegens, vel pulvere cubans, severe membra corporis elimabat. Sed et vir beatissimus (8) cum reverentia nominandus Eulogius nocturnas vigilias adpetens, et in basilicam sancti Zoyli terratenus [g 1Kb] prostratus orans, noctes insomnes ducebat, auxilium Domini et fortitudinem virgini imprecans, et [Col. 0715D] se per [h 1Kb] haec exercitia Domino consecrans.

14. Inter haec virgo serenissima beati Eulogii germanam, quam ardenti desiderio diligebat, videre voluit, et ad eorum habitacula nocte devenit, revelatione Domini provocata, et aviditate consolationis [i 1Kb] perducta, ut uno die tantummodo cum eis moraretur, et iterum ad solita latibula repedaret. Quibus et retunt, [Col. 0716A] sibi una et alia vice oranti liquore mellis os repletum fuisse, quod se [j 1Kb] non ausu temerario exspuisse, sed inglutiisse, crassi elementi admirando speciem referebat. Cui ille sanctus hoc esse praesagium regni coelestis dulcedinem perfruendam, disseruit.



CAPUT V. Martyrium S. Eulogii et Leocritiae. Corporum sepultura.

15. Verum dum alio die [k 1Kb] redire virgo disponeret, actum est ut comes itineris non hora sueta, sed illucescente aurora veniret. Nec potuit aditum exeundi habere, quippe quae nocturno tempore pro evitandis insidiis solebat incedere. Provisum est ut eadem die usque dum sol metam sui luminis terrae subduceret, [Col. 0716B] et nocturnae tenebrae quietudinem optatam indulgerent, virgo Dei eo quo manebat loco persisteret. Humano quidem consilio, sed divino retinebatur judicio: ut et suam sibi coronam et beato Eulogio imponeret gloriae diadema. Nam eo die, nescio cujus instinctu, quorumve insidiis et proditione locus praesidi latibuli indicatur, et a militibus ad hoc missis ex improviso omnis illa eorum habitatio circumdatur. Actumque est ut electus et praedestinatus martyr praesentialiter adfuisset. In cujus praesentia jam dictam virginem educentes, eumque una pariter comprehendentes, verberantes multisque contumeliis affligentes, iniquo praesidi et scelerato judici praesentarunt. Quem mox judex per flagella occidere cogitans, truculento vultu et impatienti animo vehementi [Col. 0716C] furore accensus, furiosis verbis interrogat, virginemque cur domo retinuerit, minitando disquirit. Cui libentissime et patientissime more locutionis suae splendide rei veritatem hoc ordine pandit: »Praeses, ordo nobis praedicationis injunctus est, et nostrae hoc fidei convenit, ut disquirentibus a nobis lumen fidei porrigamus, nullique ad vitae itinera properanti, quae sancta sunt, denegemus. Hoc sacerdotibus competit, hoc religio vera deposcit, hoc etiam Christus Dominus noster nos docuit: ut quisquis sitiens fidei [l 1Kb] haurire flumina voluerit, in duplo potum inveniat, potius quam quaesivit [m 1Kb] . Et quoniam haec virgo fidei sanctae regulam a nobis inquirere visa est, necessarium exstitit, ut illi nostra eo se libentius applicaret [n 1Kb] intentio quo ejus in amplius incenderetur [Col. 0716D] affectio. Nec decuit talia desiderantem rejicere, praesertim illi, qui ad hoc Christi electus est munere. Unde et ut posse mihi exstitit, illustravi et docui: et fidem Christi viam regni esse coelestis exposui. Quomodo et tibi, si me disquirendum putasses, libentissime facerem.« Tunc praeses turbido vultu virgas inducere jussit, eum minitans flagellis [Col. 0717A] perimere. Cui sanctus dixit: »Quid istis virgis exercere cupis? Animam, inquit, tuam per has educere volo. Gladium, ait, acue et compone, pro quo animam a vinculo corporis expeditam ei reddas qui dedit. Nam flagellis membra dissecare non aestimes.« Et mox clara invectione et sufficienti eloquio falsitatem vatis sui et legis improperans, et praedicationis verbum ingeminans, sub omni velocitate palatium ducitur, et ad regis consiliarios usque pertrahitur. Ubi unus ex ipsis, illi familiarissime notus, compatiendo insiluit. »Si stulti, inquit, et idiotae in hanc mortis deflendam ruinam devecti sunt, tu sapientiae decore praecinctus, et vitae moribus illustratus, quae te dementia huic mortifero casui, oblitterato naturali vitae amore [a 1Kb] , committere compulit? Audi me, obsecro, [Col. 0717B] et ne praecipiti casu corruas rogo. Dic tantum verbo in hora hujus tuae necessitatis, et postea tua, ubi potueris, utere fide. Promittimus te nuspiam [b 1Kb] inquirendum.« (1) Cui beatissimus martyr subridens: »O, inquit, si scire potuisses, quanta fidei nostrae cultoribus maneant [c 1Kb] reposita! Aut si possem quod meo retineo, tuo committere pectori; tunc jam non me a proposito revocare conareris [d 1Kb] , sed libentius te ab hoc mundiali honore amovere cogitares.« Et coepit eis Evangelii aeterni verbum porrigere, et praedicationem regni constanti libertate infundere. Qui illico eum nolentes audire, gladio jubent transfigi. Cumque duceretur, unus ex eunuchis regis alapa eum percussit. Cui ille alteram faciem praeparans, »Obsecro, inquit, ut hanc iterum verberando [Col. 0717C] priori coaeques.« Quam cum secundo feriret, ille patiens et mitis iterum priorem paravit. Sed impetu militum ad locum occisionis deducitur, ubi genua in oratione curvans, et manus [e 1Kb] ad coelos extendens, signoque crucis totum se muniens, paucis verbis intra se orans, cervicem mucroni tetendit, et celeri ictu mundum contemnens, vitam invenit (2). Complevit martyrium suum quinto Idus Martii, die sabbato, hora nona. Et o felicem et admirabilem nostro saeculo virum, qui et praemisit in multis sui operis fructum, et reliquit in virgine se sequendum! Secum victoriae vexillum manibus elevans, et manipulum laboris sui pro se Domino libans, oblationem puram, et pacificas hostias offerens, et in se, quae alios docuerat, Christo rerum Domino repraesentans. Mox [Col. 0717D] vero ut projectum est cadaver e loco eminentiori in ductum alvei, columba miro candore nivescens, videntibus omnibus, secans aera pennis, super corpus martyris aligerans sedit. Quam omnes missibilibus petris hinc inde abigere conantes, et nihilominus consistentem repellere non valentes, manibus voluerunt cominus effugare. Sed illa in circuitu corporis non volans, sed saliens, super turrem corpori imminentem propius resedit, et ad corpus beatissimi viri [Col. 0718A] vultum convertit. Nec silendum est miraculum quod ad laudem sui nominis Christus est super corpus martyris operatus. Etenim unus Astigitanae civitatis incola, dum inter caeteros palatinum (3) lunatim mansionis servitium ageret, ibique cursum suum vigiliis expediret; nocte aquam potare desiderans, surrexit (4), et ad prominentem canalis ductum, qui super illa loca producitur, pervenit, ubi vidit desuper super corpus ejus, quod deorsum jacebat, sacerdotes miro candore niventes, luminaria coruscantia retinentes, et psallentium more psalmos gnaviter recitantes. Qua visione perterritus, ad mansionis locum, magis fugiens quam rediens, repedavit. Et socio omnia [f 1Kb] renuntians, cum eo iterum ad locum revertere voluit: sed jam secundo cernere illud non [Col. 0718B] valuit. Cujus beatissimi caput alio die curiositas Christianorum redemit, corporis vero reliquias tertio die collegit, et sub umbra beatissimi martyris Zoyli tumulavit.

16. Beatissima vero virgo Leocritia multis oblectationibus delinita, multisque promissionibus impulsata, tandem divino munere soliditate fidei roborata, quarta post ejus martyrii die exstitit decollata, ac in flumine Baethis projecta. Sed aquis nec submergi potuit, nec celari, erecto enim corpore pergens, mirum omnibus visum praebuit [g 1Kb] . Et sic a Christianis educta, (5) in basilica sancti Genesi martyris, quae sita est ad locum Tertios [h 1Kb] , exstitit tumulata. Hic fuit beatissimi doctoris Eulogii finis, iste admirabilis exitus, hujusmodi plenus opere [Col. 0718C] transitus.



CAPUT VI. Alvari scriptoris erga S. Eulogium affectus et invocatio.

17. Nunc restat, in fine voluminis, Regi omnium saeculorum gratias agere, qui ab initio fidei suam ornans martyribus Ecclesiam, dat lassis virtutem, et de se nihil praesumentes perducit ad gloriam sempiternam. Ipsi Deo [i 1Kb] nostro gloria et imperium per infinita semper saecula saeculorum. Amen.

18. At nunc quia sermone pedestri et inculta oratione agonem doctoris nostri et martyris explevimus [j 1Kb] , restat ut ad eumdem [k 1Kb] amicissimum nobis patronum, quasi ad audientem, et precibus nostris praesentem, sermonem vertamus, et familiaritatem [Col. 0718D] nostram ei cognitam referamus. Certe potens est audire rogantes, et patrocinari miseris et afflictis, si merita nos adjuvaverint propria, si delicta non obviaverint dura, si affectio hoc postulaverit pura. Ergo, martyr Dei excelse (1), dulcis nomine Eulogi, Alvarum tuum clamantem intende: et quem hic tenuisti charitate animi [l 1Kb] fixum, illic tibi associa servum. Non aliorum quam tuis te interveniam verbis. Certe ego sum ille, quem tecum unitum esse dicebas, [Col. 0719A] ad quem et pro quo hoc modo locutus es: (2) »Ut non sit, inquis, alter Alvarus quam Eulogius, nec alibi quam penes intima Alvari totus sit conlocatus amor Eulogii.« Valeat, valeat, Christe Domine, haec suavis fidelisque inter utrosque dilectio. Valeat perenni culmine sanctitatis, et quasi lux splendens procedat, et crescat usque ad perfectum diem. Ecce, Domine, testimonium tuum prae manibus habeo, litteris aureis et sententiarum gemmis depictum, sed desiderio patrocinii tui complementum. Jam enim quod in terris positus oratione, ut valeret, indesinenti orabas, in coelis translatus, poteris in me suffragio, quod in te impletum est, obtinere. Servat namque amor verus, ut ipse dixisti, in absentem fideliter charitatem, et quod sibi poterat, [Col. 0719B] hoc exhibet in amantem. Ergo, martyr egregie et amice charissime, dum licet et adhuc misericordiae imminet tempus, intercessionis tuum amico porrige munus, ut sit hic mihi concessa remelioratio morum, sint crebra munera lacrymarum, sit affectio labili menti illata virtutum, sit affectiva compunctio jugis, sit purus poenitendi affectus, sit locus optabilis rite concessus, sit opportunus aditus nullis obicibus disrumpendus. Solvantur perplexionum omnium vincula, resiliant impeditionum cunctarum molimina, retinaculorumque obstacula, immutatione dexterae Excelsi in obsequentum mutentur auxilia. Aperiantur januae cordis ad suscipiendum regnum Dei altissimi; inclinetur cervix superba, et colla subdantur ad ferendum jugum suavissimum Christi. [Col. 0719C] Vellem adhuc poscere majora, sed temeritatis vereor incurrere notam. Sed tu, o serve Dei excelse, qui vultu Dominico satiaris, ejusque dono perpetuo jucundaris, illud adscisce misero interventibus [a 1Kb] dignis, quo nosti millena delicta purgari. Vitam quoque aeternam desidero, et regni coelestis requiem sitio. Quocunque ergo tormento [b 1Kb] , aut flagello, cura remedium impendere servo, et eo ardoris igne dilectum purgare desidera, quo hic nobiscum videbaris nexus in terra: ut dilectio illa clariori luce nunc emicet, quando et ampliori lumine lucet, et potiori suffragio prorogare quaesita valet.

19. (3) Ego autem, mi dulcis Eulogi, memoriam nominis tui, quantum potui illustravi [c 1Kb] , vitam digessi, doctrinam expressi, agonemque pulcherrimum [Col. 0719D] explicavi: et ut nominis tui delectabilis semper in mundo memoria floreat, et perenni splendore, sicut in coelo vita, ita hic mentio rutilet, et si non enucleatissimis sermonibus, tamen evidentissimis, quibus valui, nisibus dedicavi (4). Construxi enim aere perennius monumentum gloriae tuae, quod nec nimbosus turbo, grandoque lapidea destruat, nec rogus flammarum quocunque igne liquescat [d 1Kb] . Aedificavi [Col. 0720A] nomini tuo memoriam ex auro obryzo et lapidibus omnigenis pretiosis, quam nullus violentissimus valebit diruere praedonis more tyrannus. Composui fabricam culminis tui, et in sublime turrem habitationis tuae erexi, ut sis speciosa pharus cunctis viantibus [e 1Kb] hinc inde relucens. Ornavi titulum decoris tui unionibus miro candore niventibus, et topazione fulgenti, ut universis emicet finibus terrae. Adsparsi cineres sanctos nectareis flosculis, nullo aestu fatiscentibus, nec indito [f 1Kb] cedentibus igne. Unxi pretiosum corpus nardi pistico pretioso, ac diverso thymiamatum genere; amomo, balsamo (5) bisamoque commiscens, ut flagrans sanctitatis tuae suavissimus odor diffusus, per omnia refertus [g 1Kb] saecula nullo fine tepescat. Implevi amicitiae vinculum, [Col. 0720B] et charitatis tuae nolui nudum saeculo dimittere nomen, ut sicut coelo vita resplendes et opere, ita mundo lingua clarescas [h 1Kb] et nomine. Ut generatio subsequens te laudatum inveniat, imitandum respiciat; et quantus fueris doctrina, nostro tenui ingenio recognoscat (6). Neque priscorum studio corporalibus beneficiis, speciebus et floribus constipatum te aetas secutura mirabitur, quae solite [i 1Kb] consumuntur temporum vetustate; sed spiritalibus donis decoratum, et immortalibus sublimatum titulis venerabitur.

20. Tu ergo, venerabilis Domine, aequiparando nobis redde mercedem, ut quia [j 1Kb] servitio nostro tuae decorantur reliquiae et ornantur exsequiae, illustremur deinceps respectione felici, visitemur dono coelesti: ut ego ille, qui per prona hactenus et abrupta [Col. 0720C] non liquide fluens, ab iniquitate mea defeci, et tabibus hucusque in malis meis manens, a vultu Dei [k 1Kb] mei recessi, maligno adhaerens hosti, praeveniente gratia illustratus et gratuita misericordia quocunque vitae termino consummatus, merear ita coelestia indisrupta communiter tecum possidere gaudia, sicut hic pari fletu et gemitu terrena maceratus angustia, traxi diuturna et longa suspiria. Ut etsi non aequali datum est mihi fulgere gloria, saltem vel delictorum meorum mihi illata sit venia. Quatenus non poenali doleam barathro mersus, sed in coelesti gaudeam requie tibi, vel caeteris dominis meis sociis tuis condonatus. Amen.



(1) HYMNUS IN DIEM S. EULOGII. V IDUS MARTII.
[Col. 0720D]

   Almi nunc redeunt festa [l 1Kb] polifera
Nostri Eulogii martyris inclyti:
Solvamus Domino carmina principi
Concentu fidei coelico munere.
   (2) Laudamus varia musico carmine,
Quae non sunt Domini praedita lumine:
[Col. 0721A] Hic nunc sat melius res pia panditur,
Cum Christum resonant chordulae metricae.
   Hic nunc [a 1Kb] est animus magna revolvere:
Splendenter anhelat balsama fulgide
Gliscens egregia clangere libere,
Ut dulcis [b 1Kb] reboet musica flamine.
   Bellator Domini verbo potentior,
Doctrina et pariter fine celebrior,
Christi sic igitur gloria cingitur,
Ut florens vigeat hic et in [c 1Kb] aethere.
   (3) Rector dum populos docte reficeret,
(4) Gypsum, cum diceret [d 1Kb] , fragmine prodite [e 1Kb] :
Turbam multiplici germine lauream
Coelesti rutilus agmine provehit.
   (5) Ustus sic Domini zelo, fidelium
[Col. 0721B] Convertens fluidos mores rebellium,
Adsciscens opibus munere nobili,
Abstractos barathro sublimat aethere.
   Sed jam cum meritis digna rependere
Christus cunctipotens vellet, Leocritiam
Recte mox lepidam virginem extulit,
Quae clarum famulum axe reconderet.
   Tunc celsus solitum rite solatium
Praestans [f 1Kb] , et placidum compte remedium
Cultum tunc [g 1Kb] , fidei dogmate et ingerit,
Adversans populis justa rebellio.
   Extemplo praeconans praedo peranxius
Conturbat patriam, jussuve plebium
Per cunctas plateas longe revolvitur,
Quod princeps rabidus excitus imperat.
   [Col. 0721C] Regnantem tumidum respuit inclyta
Coelestis famuli mens Deo praedita:
Tandem praecipiti ductu notabili
Comprehensus, sonuit mox quoque libere.
   Dicens [h 1Kb] : O proceres, temnite impium,
Christum aethereum credite principem,
Vatem impudicum recte repellite,
Qui tantos populos igne recondidit.
   Gaudens haec resonat culmine gnaviter
Necnon et alia conquerens [i 1Kb] fortia,
Hunc mandant gladio vertice tundere,
Ne sancta valeat turba recipere.
   Adest intrepidus belliger annuens,
Tundunt, quem alapis, red rogat horridum,
Extendens faciem, verbere alteram
[Col. 0721D] Alternans, gemina palma relidere.
   Tunc signo fidei pectora servulus
Armat deificae aurea, roseo [j 1Kb]
[Col. 0722A] Colla lactentia [k 1Kb] sanguine praedita,
Incurvat Domino, instat et obsecrat.
   Sic ictu gladii sidere conditur,
Sic verbo fidei clare revolvitur.
Adesto miseris, quaesumus, affatim
Perplexos precibus solvere concite.
   Adsiste gemitis poscimus excitis,
Inflectens famulis nunc quoque numinis
Auditum placidum, quove [l 1Kb] serenius
Mentem ut precibus sancte refocilet.
   Ut rector deleat regna ferocia,
Conculcet validus dogmata impia,
Adspiret fidei comptae refulsio,
Qua coeli reseret culmina fulgida.
   Ut torquens haeresis longe resiliat,
[Col. 0722B] Ut cultus Domini altius emicet:
Rectores patriae flore redoleant,
Adversos cuneos libere ventilent.
   Sit vita populis, sit quoque provida
Sanctis religio per juge tempora,
Sit Trino Domino gloria sedula
Aeternum dominans inclyte saecula. Amen.


Post haec superiora in altero exemplari sequentia erant continuata.



(6) TRANSLATIO CORPORIS S. EULOGII.

Translatio facta est sancti Eulogii martyris et doctoris in basilica sancti Zoyli titulo principali, Kalendas Junias aera DCCCXCVII [m 1Kb] . Celebratur autem dies natalis ejus in supradicto (7) coto, eo quod [Col. 0722C] omni tempore in diebus Quadragesimae occurrit illius solemnitas.



EPITAPHIUM SANCTI EULOGII.


Hic recubat lepidus martyr, doctorque refulgens
Eulogius, lumen, dulce per saecula nomen.
Qui zelo fidei rutilans, virtute priorum [n 1Kb]
Accensit animos magno fulgore virorum.
Hic macte celeber libris praeconatus et hymnis:
Et vita vigidus [o 1Kb] , et sine sole coruscus.
Qui temnens fluida, conscendit lucida coeli.
Nec morte periit, sed vivit sede perenni.
Credite quaeso, mihi, vivit, per saecula vivit,
Quisquis coelesti laetatur gloria regni.



ORATIO ALVARI.
[Col. 0722D]

Nunc te rogo, sancte, recolas ut nomen amici,
Quem tua hic tenuit dulcis amicitia fixum,
[Col. 0723A] Alvari extremi, qui multa clade reati
Infectus vitiis pergit per devia mundi.
Prex tua hunc revehat [a 1Kb] lapsum ad pascua vitae,
[Col. 0724A] Ut solite sancto digno nectatur amore,
Quo tibi conjunctus mansit per saecula charus,
Praesta, Deus deorum regnans per saeculis. Amen.




[Col. 0723]
SCHOLIA AMBROSII MORALIS IN DIVI EULOGII VITAM.



IN PRAEFATIONEM.
[Col. 0723A]

(1) Et doctoris. In concilio Caesaraugustano I, cap. 7, decretum his verbis fuit scriptum: »Ne quis doctoris nomen sibi imponat praeter has personas, [Col. 0723B] quibus concessum est, secundum quod scriptum est.« Hinc divus Elogius doctor in Ecclesia Cordubensi et habitus est et vocatus. Et paulo post Alvarus notat, Eulogium inter magistros fuisse eo etiam tempore ascitum quo fuit presbyter factus. Ipse quoque Eulogius praesidem alloquens, hoc ipsum non semel de se testatur. Caesaraugustanum concilium primum notavi, quia tria in ea urbe celebrata in vetustissimis exemplaribus [a 1Kb] habentur, quae in regio divi Laurentii coenobio servantur.

(2) Ego luxuriae. Humiliter de se loquitur, cum tamen uxorem se duxisse velit indicare.



IN CAPUT I.

(1) Cordubae. Hic et ubique non Cordubae, sed Cordobae fuit scriptum in utroque exemplari, juxta veterem illam illorum temporum veri nominis corruptelam, quae jam, ut suo loco diximus, inoleverat. Fuit etiam ubique scriptum, eglesia, non ecclesia, ut agnoscas hic quoque paulatim obrepentem Hispanam, [Col. 0723C] quam nunc retinemus, hujus nominis prolationem.

(2) Senatorum traduce. Quod late in nostra Historia ostendimus, post Gothorum et aliarum externarum gentium in Hispaniam irruptionem, tria hominum discrimina provinciam totam incoluere. Antiqui Hispani; Romani, qui se illis aliquot ante saeculis immiscuerant; Gothi itidem, Alani et Suevi cum reliquis; qui tamen uno nomine Gothi postea appellabantur. Hoc cum multis testimoniis pateat, legibus tamen Gothicis, quae in foro Judicum, ut vocant, continentur, fit manifestum. Posteriores etenim Gothorum reges in legibus Hispanorum populos in universum alloquentes, trium horum hominum discrimina separatim nominant. Et apud Paulum Orosium eorumdem est mentio. Cum autem nobiles qui ex Romanorum essent stirpe volunt intelligi, senatores eos illorum temporum scriptores appellant. Paulus, Emeritensis diaconus, qui de [Col. 0723D] episcopis ejus urbis scripsit; Samson, abbas Cordubensis, et cum Alvaro noster Eulogius. Ipsum itaque hic patritium [b 1Kb] et Romanorum stirpis credo significari. Quod si quis per catachrisim nobilem tantum, non Romanae originis Eulogium hic dici [Col. 0724A] existimet, ego cum hoc non contenderim. Mater D. Eulogii Elisabeth vocabatur, ut ipse in epistola ad Pompelonensem episcopum scribit. Avus, Eulogius itidem dictus fuit, ut in Apologetico appellat.

[Col. 0724B] (3) Sancti Zoyli aede. Hujus templi mentio est alicubi in D. Eulogii operibus. Eidem praefuit paucis post annis Samson abbas, de quo plura in sequentibus dici oportebit [c 1Kb] . In hoc D. Zoyli templo corpus ejusdem martyris suo tempore asservari D. Eulogius et idem Samson docent. De Samsone abbate lib. I; de Paulo Emeretensi diacono initio lib. II dicemus.

(4) Speraindeum. Hujus viri [d 1Kb] meminit lib. I et II Eulogius. Ejus nomen varie in exemplaribus fuit scriptum: Speraindeum et Sperandeum.



IN CAP. II.

(1) Tandem Reccaffredus. Cum multa non uno loco D. Eulogius de sua ista calamitate, et in carcerem trusione commemoret, nunquam Reccaffredi hujus meminit, nec quis hic fuerit tumultus plane docet. Quantum ex sequentibus, et ex Eulogii dictis possumus conjicere: Reccaffredus metropolitanus fuit episcopus [e 1Kb] , cujus ministerio Habdarrahgman rex Christianos voluit compescere. Ille autem aut pravo [Col. 0724C] zelo instinctus, aut infideli metu compulsus, Ecclesiam Cordubensem atque alias graviter afflixit: episcopum Cordubensem, cujus nomen nusquam proditur [f 1Kb] , aliosque templorum ministros in vincula conjecit. Sed neque qua de causa liberi postmodum fuerint dimissi, memorant; neque nos aliunde possumus divinare.

(2) Exstat super hoc. Durat etiam adhuc haec epistola. Ibi haec omnia latius referuntur. Pariter et illa altera, quam e vestigio commemorat Alvarus, exstat epistola [g 1Kb] .

(3) Ibi metricos pedes. Innuit D. Eulogium in carcere positum, hymnos iis carminum generibus scripsisse, quae Hispanis eo tempore essent incognita. Nimirum, ut mox apparebit: Horatii poetae opera ipse nuper adinvenerat, et illa illectus carminum varietate, similia tentare est aggressus.

(4) Namque ipsis diebus. En tibi Reccaffredum jussio regio Ecclesiam afflixisse. Eulogius autem ac [Col. 0724D] caeteri veri Christiani ei aperte resistere tametsi cuperent, pia causa, quam Alvarus non tacuit, commoti nolebant. Caeterum D. Eulogius, qui illum excommunicatum et ab Ecclesia alienum merito existimabat, sacris abstinere toto illo tempore decrevit: [Col. 0725A] ne se videlicet ejus etiam labe respergeret, quocum foris videretur consentire. Satis autem indicabat quam non consentiret, qui ita se contineret. Neque tamen vitare omnino poterat Reccaffredum, cum fidejussoribus, quos dederat, ac ratione noceret.

(5) Cujus historiae veritas. Cum Alvarus hunc, quem refert, librum scripsisset, quo plenius omnia ista digesserat, hic innuere tantummodo contentus, effecit ut tenuis et subobscura ista notitia ad nos tantum perveniret [a 1Kb] .

(6) Utpote fidejussoribus datis. Apparet cavisse Recaffredum vadium interventu, ne ab se posset Eulogius, postquam vinculis fuerat exemptus, sejungi.

(7) Beati Epiphanii. Exstat haec epistola a divo Hieronymo in Latinum sermonem conversa, et inter ejus opera excusa.



IN CAP. III.

(1) Quin potius occasione fratrum suorum. Haec [Col. 0725B] omnia fusius in ea epistola narrantur, cujus mox Alvarus meminit. Sed temporum series diligenter est attendenda. Reversus enim ex hac peregrinatione, ab Reccaffredo in carcerem conjicitur. Inde eductus concilio Cordubensi cum aliis metropolitanis celebrato interfuit [b 1Kb] , quanquam illorum sententiae penitus non acquievit. Quod lib. II, cap. 15, ipse commemorat. Et tempus quidem ita digessisse et continuasse, ut multum deinceps ad intelligenda quae narrat Eulogius, contulerit. Recaffredi namque nomen ipse nunquam apposuit, modestiae vere Christianae ergo, ut ego interpretor. Unde illa omnia hinc sunt prorsus intelligenda.

(2) Inde secum. Animadvertere decet qua cupiditate et diligentia perquirendorum librorum veterum vir sanctus teneretur. Inde quanto opere Cordubae ferverent etiam in illo rudi et undique Christianis miserabili saeculo studia litterarum, satis apparebit.

[Col. 0725C] (3) Flacci saturata [c 1Kb] poemata. Allusit ad Juvenalis versum [d 1Kb] . Satur est cum dicit Horatius, ohe.

(4) Porphyrii depicta opuscula. Tyrius fuit philosophus, Plotini auditor, Jamblichi praeceptor, Malchus seu Basilius antea dictus: sed Porphyrius deinceps cognominatus ob purpuream vestem, qua semper, propter generis nobilitatem, utebatur. Acerrimus Christianorum hostis, quique ab egregiis Ecclesiae ducibus Methodio, Eusebio, et Apollinari contra ipsum decertantibus, fuerit profligandus. Plura de illo Suidas. Picta autem ejus opera referens Alvarus, ea intelligi credo quae ad eloquentiam spectantia Suidas recensuit.

(5) Vel Adhelelmi epigrammatum opera. Intelligit plane Adhelelmum Saxonum Occidentalium episcopum in divinis litteris clarum, sed humaniorum studiorum et poetices studiis sui temporis clarissimum. Floruit sub Justiniano minore, annis ante D. Eulogium plus ducentis. Ejus operum catalogum [Col. 0725D] abbas Trithemius texuit: et inter caetera librum carmine scriptum de Virginitate sanctorum, quem hic intelligi praesertim crediderim.

(6) Necnon Avieni fabulas metricas. Rufus Festus Avienus, seu Abydnus, poeta, ut quidam volunt, Hispanus, inter caetera Virgilianas fabulas iambicis versibus descripsit: et Aesopi etiam fabellas, quae [Col. 0726A] elegiaco carmine circumferuntur, hujus esse auctoris multi affirmant. Aut alterutrum, aut utrumque opus hic possumus intelligere. Qui haec et plura de hoc auctore scire voluerit, quartum Lilii Giraldi de Poetis dialogum legat.

(7) Post divinae memoriae Wistremiri [e 1Kb] . Cordubam ex Gallia rediens Eulogius, ut ipse in epistola ad Pampelonensem episcopum narrat, aliquandiu Toleti apud hunc sanctissimum antistitem est diversatus. Inde haud dubie factum est ut Toletani Mozarabes, et sanctae Ecclesiae praesertim ministri, quibus ex hac consuetudine ejus viri sanctitas et doctrina probe fuisset perspecta, ipsum praesulem sibi optarent et deligerent. Alterum exemplar, Tolenatae, calami certe vitio hic habuit. Est autem Toletum urbs Hispaniae celeberrima, non semel ab Tito Livio nominata, et ab Plinio etiam et Ptolemaeo inter caeteras connumerata. De qua, ut de Carthagine Sallustius, praestiterit hic nihil quam pauca referre: praesertim cum sublimis hujus urbis nostro hoc [Col. 0726B] tempore magnificentia et praestantia omnibus sit notissima.

(8) Pro annuo festivitatis suae recursu. Attende festivitatem D. Eulogii et aliorum perinde martyrum Cordubensium, jam tunc institutas fuisse et quotannis celebratas: et translatio etiam D. Eulogii solemni more, ut paulo post apparebit, colebatur.



IN CAP. IV.

(1) Rex Mahomad. Habdarrahgmanis hujus nominis tertii fuit filius, quod ex tertii libri principio patet.

(2) Arabs genere beatus Christophorus. Hujus martyrium cum breviter D. Eulogius lib. II expedisset, Alvarus latius describere cogitabat.

(3) Ex gentilium faece. Gentilium nomine semper Arabes sectae Mahometicae vocat Eulogius. Hoc quoque esse videtur ex illa Romanorum vocabulorum [Col. 0726C] affectatione, qua consules et fasces aliaque ejusmodi saepius repetuntur.

(4) Christo dicata. Sanctimoniales nostrates variis nominibus in conciliis Hispanis appellantur: Devotae, religiosae, Deo dicatae, sacrae virgines; et hoc ipsum Christo dicatae. Utitur eisdem nominibus varie D. Eulogius, et ipse Alvarus.

(5) Nomine Elitiosa. Alterum exemplar Litiosa habuit: nos id secuti hic sumus quod cum D. Eulogii operibus cohaerebat.

(6) Vel sorori ejus Anuloni. Praeter hanc sororem alteram etiam habuit D. Eulogius nomine Niolam. Tres etiam ei fratres fuerunt, Alvarus et Isidorus, et natu minimus Joseph. (Ex epistola ad Pampelonensem episcopum.)

(7) Comere gressos. Ita fuit in ambobus exemplaribus. Et sensus interim cum tota argutia est manifestus.

(8) Cum reverentia nominandus. Tam in his duobus [Col. 0726D] exemplaribus, quam in aliis pervetustis libris, Mozarabum Christianorum litteris descriptis, quos mihi videre hucusque contigit: f pro v, et v pro f semper cernitur appositum. Itaque hic referentia, non reverentia fuit scriptum: et semper provanus, non profanus. Item e converso. Nescio quid hoc habet ex Digamma Aeolico Fabii Quintiliani [f 1Kb] .



IN CAP. V.
[Col. 0727A]

(1) Cui beatissimus martyr. Expressit ad vivum D. Eulogius, et vero implevit sancti senis Eleazari exemplum. Quod quia est ipsum per sese illustrissimum, et dictante divino Spiritu facundissime perscriptum, lectu est dignissimum.

(2) Complevit martyrium suum. Mensis dies signatur, Martii videlicet undecima: sabbatum etiam fuisse dicitur: cum aera, aut annus non fuerit ab Alvaro expressus. Hinc tamen jam, licet aliunde astrui non posset, passum fuisse D. Eulogium anno Domini octingentesimo quinquagesimo nono, quem in titulo apposuimus, necessario penitus probatur. Illo enim anno Martii dies undecimus in sabbatum incidit, neque aliquot retro annis in eum hebdomadae diem inciderat, neque aliquot sequentibus sabbatum fuit occupaturus. Neque extra hos non paucos annos pati potuit Eulogius. Nam tres quatuorve ante hunc annos ipse (quod ex suis libris patet) in vivis erat. [Col. 0727B] Nostra autem haec supputandi ratio, ubi hebdomadae dies signatur, non vera solum, sed omnino etiam irrefragabilis, ex canonica cycli solaris conversione, et ex ea annorum et mensium desumitur observatione, qua cum ab initio sancta Christi uteretur Ecclesia, postea abbatis Dionysii, ut plerique tradunt auctores, doctrina et diligentia in dilucidiorem et certiorem formam fuit disposita, et constituta. Caeterum quemadmodum inde nos ad certissimam hanc annos in historia supputandi et digerendi firmitatem, si quando hebdomadae dies nominatur, rationem inierimus; in nostra historia, ubi ad Gothorum tempora pervenimus, late sumus praefati. Occasionem autem hujus observationis nobis Petrus Appianus primum in suo Caesareo astronomico, et F. Onuphrius Panvinius uno atque altero loco in Fastis olim praebuerant. Nunc vero Gerardi Mercatoris Chronicon superiori anno evulgatum astronomicam etiam in supputando rationem, tametsi ab [Col. 0727C] nostra ista diversam, per eclipsium nimirum, quae apud historicos reperiuntur, notationes, videmus retinere. Et quia solemne est divo Eulogio hebdomadae dies in martyrum caede notare, unde anni plerumque asseverationem et certitudinem demonstravimus, ideo fusius aliquanto de toto hoc nostro invento hic fuit disserendum.

(3) Lunatim mansionis servitium. Menstruas significat excubias, quae in arce agerentur, cum finito mense, novi excubitores prioribus succederent. Hoc enim adverbio temporibus illis efficto divus etiam Eulogius aliquando utitur, et eo praesertim loco, ubi tributum Christianis per singulos menses impositum deplorat.

(4) Et ad prominentem canalis ductum. Prope arcem profecto jacuit ad fluminis ripam sanctum divi Eulogii cadaver, prope turrim quae Arcarum nunc appellatur, siquidem excubitor longius recedere non auderet. Et proprius arcem haud dubie is erat sive [Col. 0727D] fons sive aquaeductus, quem petebat. Alioqui potus causa in flumen, quod arcis alluit fundamenta, citissime potuit descendere. De ea autem arce loquitur, quae nunc etiam Cordubae perdurat. Ea enim jam fuerat aedificata, quod ex Rasis Chronico [a 1Kb] , et ex peculiari Ruderici Toletani praesulis de Arabum rebus historia, quae nondum est excusa [b 1Kb] , aperte constat. Illud etiam est animadvertendum, praecipitium [Col. 0728A] ingens esse ab arcis platea in alveum fluminis, ut sit ab latere per clivum descensus.

(5) In basilica sancti Genesii. Hujus templi et loci mentio non semel erit in divi Eulogii libris.



IN CAP. VI.

(1) Dulcis nomine Eulogi. Alludit ad Graecam originem vocabuli. Eulogius enim bonus sermo interpretatur. Alioqui et amoris teneritudine ita potuit Alvarus loqui.

(2) Ut non sit, inquis. Scripserat haec procul dubio verba in aliqua ad Alvarum epistola Eulogius. Sed ea intercidit.

(3) Ego autem, mi dulcis Eulogi. Offert jam hoc suum opus divo Eulogio: et dum attollere orationem studet, multa ingeminans et accumulans, cacozilon non potuit evadere, et tumidum quid magis quam sublime perfecit. Fertilitas nimirum Cordubensis soli hanc quoque ubertatem semper in ingeniis protulit.

[Col. 0728B] (4) Construxi enim aere perennius monumentum. Horatii versum tantum dissolvit; et ex recens lecto opere aliquid affectavit inspergere. Horatii versus hi sunt in fine carminum:

Exegi monumentum aere perennius, etc.

(5) Bisamoque commiscens. In altero exemplari bisamo, in altero fuit visamo. Sed neutrum quid sit reperio [c 1Kb] .

(6) Neque priscorum. Locus in utroque exemplari corruptissimus spem etiam ademit divinandi [d 1Kb] .



IN HYMNUM ET EPITAPHIA.

(1) Hymnus in diem. Titulos qui fuerant in veteribus codicibus conservavimus. Est autem hic hymnus, quemadmodum et epitaphia ab Alvaro, ut ego existimo, compositus. Carmen est quale illud, Sanctorum meritis inclyta gaudia.

(2) Laudamus varia. Sensus est: solemus carminibus varias res celebrare, quae ad Dei gloriam non [Col. 0728C] pertinent. Quanto rectius carmina divinis laudibus, ut nunc contingit, impenduntur.

(3) Rector dum populos. Quatuor sequentes versus in utroque exemplari fuere corruptissimi: nos quoquomodo potuimus ex conjectura et ingenio emendavimus.

(4) Gypsum. In antiquis libris ad hunc modum legebatur: Gypsam cum doceret, fragmine prodere. Nos substituimus, Gypsum cum diceret fragmine prodite. Sic versus constat; sic aliquis sensus elicitur, nempe iste ex allegoria. Eulogius clamabat: Legem Mahomad penitus introspicite: ipsa se cum sua deterrima turpitudine ostendet et reteget. Quasi vas terreum aut testaceum fractum docebit, quam sit fragile.

(5) Ustus sic domini. Hoc ideo dicit, quia aliquos ex martyribus parum constantes, et jamjam labantes, in fide confirmavit. Quod alicubi ipse idem Eulogius testatur.

[Col. 0728D] (6) Translatio corporis. Exemplar cum divi Eulogii operibus conjunctum, cum epitaphium solummodo haberet, nihil habuit de ejus translatione. In altero Michaelis Azagrae haec ipsa fuere. Cum autem initio in hoc eodem templo fuerit, ut est in ejus vita, sepultus; intelligo nunc elevationem solemnem fuisse factam. Nam illa verba, titulo principali, non diversum templum, quantum ego possum intelligere, innuunt; [Col. 0729A] sed ab rege aliquando conditum significant. Et hoc sensu in conciliis nostratibus scribuntur.

(7) Cotum. Vocabulum est ab Hispanis nostris ex Latino cautum, depravatum: quod vetustissima regum diplomata ostendunt, et lapides in quibus legitur: Rex fecit cotum, et fecit cautum, indifferenter. Et multa hujusmodi.

Illud autem operae pretium fuerit animadvertere et expendere. Cum divus Eulogius Martii undecimo die interemptus, et Junii primo fuerit translatus, cur in Martyrologio Usuardi, et in Romano nuperrime excuso et adaucto, vicesimo Septembris ejus festum reponatur? Quin etiam breviarium Cordubense eodem die habet. Hujus rei causam ego eam fuisse crediderim, quod cum eo ipso die, Septembris videlicet vicesimo, sancti Eulogii presbyteri (ejus qui inter priscos eremi cultores insignis fuit) obitus fuisset adnotatus in libro qui Vitae Patrum inscribitur, et divo Hieronymo ascribitur, et in Martyrologio Romano [Col. 0729B] [a 1Kb] ; quidam eumdem illum et nostrum hunc Cordubensem esse credentes, veritatis alioqui ignari, eidem diei ejus festum attribuerunt: et in Romano quidem utriusque eodem die festum nolatur.

Illud etiam animadvertendum, Usuardum non potuisse divi Eulogii et aliorum ejusdem saecli martyrum Cordubensium, quorum frequens in ejus Martyrologio mentio est, passiones scripsisse. Nam cum Carolo Magno suum Martyrologii opus dicaverit [b 1Kb] , quantumvis juvenis imperatori admodum seni scripserit, vix credibile est divo Eulogio superstitem fuisse. Restat ut aliquis postea ejus operi nostrates hos martyres superaddiderit: qui certe ex divo Eulugio non res solum, sed ipsa etiam ejus verba aliquando deprompsit. Romanum vero Martyrologium, siquidem divo Hieronymo tribuitur, meminisse divi Eulogii et coaetaneorum martyrum non potuit. Sed adjectitia sunt omnia quae de his sanctis inibi leguntur, ut est opus novis et novis accessionibus opportunum. Idem dicendum de Bedae Martyrologio, qui [Col. 0729C] divum Eulogium ducentis annis praecessit: et tamen Lupi et Aureliae festum [c 1Kb] mense Octobri ibi apponitur. Ado, Viennensis in Gallia archiepiscopus, legerat profecto divi Eulogii libros. Nam et omnes ferme hos Cordubenses martyres in suo Martyrologio posuit, et quae pauca de his commemorat, hinc plane desumpta sunt. Et ejus historia ad vicesimum post divi Eulogii martyrium annum protenditur.

[Col. 0730A] Hoc vero nostro tempore corpus divi Eulogii simul et Leocritiae, Oveti, in celeberrimo multorum sanctorum corporum et reliquiarum sacrario, quod Cameram Sanctam vocant, decentissime asservantur. Theca reconduntur bene magna, argento undique obtecta, signis perbelle exornata: in cujus summitate hae litterae argento insculptae leguntur.



ANNO DOMINI MCCC QUINTO [d 1Kb] NONAS JANUARII DOMINUS FERNANDEZ ALVARI OVETENSIS EPISCOPUS TRANSTULIT [e 1Kb] . . . . . IN EULOGII ET LUCRITIAE IN HANC CAPSAM ARGENTEAM.

Hanc vero argenteam arcam cum sanctis corporibus, ego, etsi indignus (quod summi beneficii loco mihi a Deo Opt. Max. misericorditer tributum, libentissime recolo), his meis oculis, non tam senio jam caligantibus, quam spectaculi sanctitate praestrictis, contemplatus sum: his miseris manibus, [Col. 0730B] hisce immeritis ulnis venerabundus sustuli hoc ipso anno Domini 1572, cum Philippus II, rex potentissimus, idemque et cognomine et studio pietatis et religionis vere Catholicus, sancta me et religioso in primis principe dignissima legatione [f 1Kb] misisset ad reverenter invisenda sanctorum per Legionenses, Gallaecos et Astures, corpora et reliquias: custodiam, cultum et venerationem, si digna pro eorumdem majestate esset, diligenter perquirendum et renuntiandum. Et ut omnem sanctae ejus legationis summam breviter complectar, providentissimamque et bene gratam regis erga suos majores curam et sollicitudinem referam, habui etiam in mandatis ut priscorum Hispanorum regum sepulcra perspicerem, an digne et honorifice essent eorum tumulata corpora animadverterem: quam plene et accurate iis statis diebus sacris tum anniversariis solemnibus, tum etiam quotidianis parentaretur, intelligerem. Illud etiam superinjunctum ut bibliothecis omnibus publicis diligenter perlustratis, veterum omnium exemplarium [Col. 0730C] catalogum perscriberem, et ut diligenti custodia asservarentur, monerem. Sed ad sanctorum corpora redeo.

Celebrat etiam sancta Ovetensis Ecclesia festum translationis horum duorum sanctorum corporum: in cujus matutinis lectionibus scriptum est quo pacto Ovetum fuerint adducta. »Rex Alfonsus (quotus fuerit non referunt [g 2Kb] ) Dulcidium quemdam legatum [Col. 0731A] ad regem Mahomad Cordubensem misit. Is opera Samuelis cujusdam (qui se hanc ipsam translationis historiam scripsisse testatur) adjutus, ipsa sancta corpora adeptus, Ovetum tandem pertulit. Rex vero simul cum Hermenegildo, Ovetensi tunc temporis archiepiscopo, in Sanctae Leocadiae sacello, saxeo sepulcro subtus altare excavato, quod nunc etiam vacuum conspicitur, eadem beata corpora theca cupressina inclusa decenter cum solemni pompa reposuit. Miraculum paulo post paralytici sanati consecutum est.

»Multo vero post tempore Rudericus Guterrius, Ovetensis archidiaconus, distorto ore mutus repente factus, horum sanctorum martyrum interventu, quorum patrocinium fusis interne precibus imploraverat, sanatur. Ejus miraculi occasione factam est ut sepulcro extracti, et theca argentea denuo reconditi, in Sanctam Cameram, quemadmodum retulimus, elevarentur.« Haec ibi. Caeterum ex Hermenegildi [Col. 0731B] archiepiscopi et Mahomad regis mentione intelligimus regem Alfonsum hujus nominis tertium, cognomento Magnam,Magnum, fuisse eum ad quem Corduba sancta corpora fuere perlata. Nec gravabor carmina etiam apponere, quae loco antiphonarum et responsoriorum in eo festo decantantur, quamvis rude quiddam et incultum sonent, cum Hispanae eorum temporum in carminibus vetustatis expressam imaginem retineant.


Eulogii cultus crecscit per saecula multus,
   Lucritiae pariter festa sequuntur idem.
Nec timet Ovetum subitum contingere lethum.
   Nam festum laetum jussit abesse metum.



ORATIO.

Deus, qui per beatissimos martyres tuos Eulogium et Lucritiam Ovetensem Ecclesiam adornasti: concede nobis famulis tuis veniam derelictorum: ut eorum patrociniis roborati, pro tuis beneficiis gratias tibi debitas referamus. Per Dominum, etc.

[Col. 0731C] Et Lucritia sane ubique Oveti scribitur, non [Col. 0732A] Leocritia. Nos vetustos codices potius secuti sumus.

Alvarus vero hic noster librum etiam scripsit Scintillarum: ipsum nos in regio, de quo jam diximus, sanctorum Facundi et Primitivi coenobio manuscriptum in membrana cum hoc titulo vidimus: In Christi nomine incipit liber Scintillarum Alvari Cordubensis, collectus de sententiis sanctorum Patrum. In fine constat ante quadringentos annos fuisse descriptum. Eumdem etiam multo vetustiorem litteris Gothicis scriptum, sed lacerum, principio fineque carentem in inclyto Cisterciensi, prope Vallis Oletum, monasterio dicto del Espina, conspeximus. Eumdem etiam habet Mindoniensis Ecclesiae in Gallaecis bibliotheca. Fuitque ejus operis argumentum in illa eo tempore librorum penuria admodum necessarium, nec nunc tamen aspernandum. Etenim per locos communes de virtutibus et vitiis, multa quae in sacris litteris, multa quae ab sanctis doctoribus dicta sunt, congesta reperiuntur. Excussum [Col. 0732B] etiam Basileae, sed mutilum, et sine nomine auctoris, circumfertur. Scripsit praeterea, ut D. episcopus Placentinus existimabat [a 1Kb] , idem Alvarus opus egregium, cui titulus est: Indiculus Luminosus. Permanet Gothicis litteris in membrana descriptus Cordubae in bibliotheca Fani majoris, sed sine auctoris nomine. Tantum notatum ab ipso auctore est scriptum opus fuisse Cordubae, anno Domini octingentesimo quinquagesimo quarto, quo, ut frequenter apparebit, et florebat et scribebat Alvarus. Stylus etiam aut Alvari prorsus est, aut simillimus. In eo opere multa ad ea ipsa quae in his divi Eulogii operibus continentur spectantia traduntur. Mentio enim fit quorumdam ex his martyribus quorum vitam et agonem scribit Eulogius, ut hinc etiam Alvari esse videatur. Unum illud est quod ut Alvari opus illud esse non credam omnino persuadet, quia nimirum D. Eulogii ibi mentio nulla fit. Nec arbitror Alvarum in tanta benevolentia continere se potuisse, quin ejus eadem scribentis meminisset. Et de hoc iterum [Col. 0732C] in Scholiis libri primi ad finem.




[Col. 0731]
SANCTI EULOGII ARCHIEPISCOPI TOLETANI ET MARTYRIS MEMORIALIS SANCTORUM LIBRI TRES.



EPISTOLA D. EULOGII AD ALVARUM CORDUBENSEM.
[Col. 0731D]


ARGUMENTUM.

Opus MEMORIALE MARTYRUM appellatum ad Alvarum mittens, quando coeptum, intermissum, et tandem finitum fuerit, memorat. Censuram et limam ejus exposcit. Primum autem ejus operis librum solummodo nunc missum et hinc et ex Alvari responso apparet, quando in carcere positus divus Eulogius ad Alvarum scribit.

Charissimo in Domino Jesu Christo fratri meo ALVARO EULOGIUS.

[Col. 0732D] Olim, mi frater, tranquillitate vegetatus domestica, et pacatis familiaribus curis, cuncta mihi commodius prosperabantur. Verum dum subito omnes ex martyrio beati Isaac turbaremur, totaque urbs tantae rei novitatem stupesceret, coepere omnes, tam clerici quam laici, magnanimiter colere quod actum est, summoque honore tanti praedicatoris extollere constantiam. Sed dum coalescens calor divinus multos incenderet, ageretque catervas fidelium in forum [Col. 0733A] descendere, ac praemissa fidei confessione, hostem Ecclesiae detestari; illico iracundia tyranni saevientis omnes exterriti, inaudita versibilitate sententias mutant, detrahunt, maledicunt; auctoresque magni sceleris esse et eos qui talia agunt, et qui eis favent, annuntiant; paucis admodum, sicut ipse non nescis, talium sacrilegio sequestratis, qui primam sententiam suam nullatenus a venerabilitate sanctorum immutaverunt. Qua de re nisus sum huic insistere operi, et pro captu virium, Domino adjuvante, succinctam hujus mediocritatem formare libelli: ut suum de nobis reddens futuris generationibus testimonium, [a 1Kb] aut mendacii infamiam, aut laudis ab eis susciperem titulum. [b 1Kb] Cum nos obtentu ejus praemium defensoris justitiae nihilominus a Domino speremus [Col. 0733B] accipere. Quod opus jam pene expeditum, cum me furibunda optio praesidalis horribilibus carceribus applicaret, turbata omni familia mea irruptione satellitum, ut erat chartulis et [c 1Kb] pitaciis diversis dispositum; arbitratus sum, quod per [d 1Kb] varia fuisset dispersum. Sed illud tunc Domino conservante, nunc inter angustias carcerales, ipso demum juvante, non solum perfici, verum etiam alibi transcribi promeruit, seseque non prius alteri quam tibi innotesci elegit. [e 1Kb] Quia caeteris magis non audet publicari, quam nolit: ne detrahendi occasionem inculta materies adversariis praebeat, ne ridiculum oratio impolita perosis exhibeat. Hinc ad te, frater charissime, arbitrum scientiolae meae justissimum, opus ipsum vilibus adhuc membranis digestum, [Col. 0733C] primo procuravi transmittere, ut fraterno elimatum judicio, si probaveris, pateat; si reprobaveris, taceat. Ac deinceps tunc jam [f 1Kb] illabili gressu cuneos susurronum armata dextera scindat, et ad fideles suos [g 1Kb] victoriando accedat: ut simplici exhortatione catholicum imbuens gregem, quidquid gloriae promeruerit vestris laudibus admittatur, vestraeque parti tota ejus benedictio applicetur. Sin vero turbinibus suae obvolutum segnitiae, silentio eum decreveris perenni sopire, nullus mutum irridere, nemo tacentem poterit infamare. Unde quaeso serenitatem vestram, ut intuitu charitatis, qua utrique inconvulsibiliter copulamur, electione arbitrii nostri hoc opus, Memoriale sanctorum vocatum, percurrendo emendetis, [Col. 0734A] rescensendo excolatis; et si nominis sui meritum geret, vestro testimonio roboretis. Ita cum eisdem ipsis, de quibus loquimur, sanctis, ascripta nominis vestri memoria in coelesti pagina, gaudeatis, dum mihi vel in ultimo angulo paradisi gratia interventus eorum situm praestiterit quiescendi. Amen. Vale in Domino Jesu Christo, serenissime frater.






RESCRIPTUM ALVARI AD EULOGIUM.



ARGUMENTUM.

Superiori respondens Alvarus, opusque magno opere laudans, rerum praestantiam, et orationis extollit gravitatem. Ut edat hortatur; sublimitatem vero dictionis affectans, in affectationem per cacozeliam incurrit.

Reverentissimo Patri EULOGIO ALVARUS.

Repriorasti, mi domine, emolumenta priorum: et [Col. 0734B] anteriorem jamque obliteratum fulgorem catholicum, seu fontem obturatum vitae aeternae, saturum, ex Jesu pectore scaturientibus profluens venis, reserasti fidelibus universis. Ille enim, qui aetatis nostrae hujus miseratus errorem, athletarum suorum occultum propalavit agonem, ipse magnum prae omnibus inspiravit doctorem, quem talium verissimum accingeret laudatorem. Vigore nempe aethereo, non mundiali caduco accinctus, et eloquentia pariter divina humanaque ornatus, et in hortatione martyrii primus accurris, et in defensione Ecclesiae ante alios milites palaestrae aeternae desudans, bella Domini praelians, prae cunctis assurgis. Vere namque ille Spiritus corda vestrae prudentiae tetigit, qui olim missus apostolis, Ecclesiam diversis donis ornavit. Et qui heroas, de quibus loquimur, [Col. 0734C] armavit ad pugnam, aptavit ad gloriam, et ad perennem perduxit coronam, ipse fidei vestrae constantiam, ac linguae disertae facundiam, seu sapientiae profluentem doctrinam plus solito acuens in rebus sibi placitis, eo dogmatis imbuit munere, [h 1Kb] quo sibi notum est soli placere. Et licet philosophica dictio, et Tulliani fontis redundans oratio [i 1Kb] trimodum illud loquendi genus pro insita naturali cautela retentet, tamen majori laude habendum est quod apostolico more digestum est. In uno enim et parvo, ut videtur, volumine, et lumen inenarrabile profers coeli, et venustatem sermonis non medie repraesentas humani: dum et oratorum florem aspergis rhetoricum, et porrigis legentibus cibum divinum. Tibi [j 1Kb] lacteus Livii [Col. 0735A] subditur amnis, tibi dulcis cedet illa [a 1Kb] saecularis lingua Catonis, fervens quoque Demosthenis ingenium, et dives Ciceronis olim eloquium, floridusque Quintilianus. [b 1Kb] Et dudum praeconatus stylo in rebus perditis et caducis, et labilis aevi rotatu decursis, omnisque mille generibus exculta doctrina, comparata luculentissimo operi, obsoleta est, et infecta. Terrestris quippe nitor aequiparatur ex nulla parte coelesti, et immortale ingenium immortali extollitur laude. Nescit namque finiri cum saeculo, quod collatum est dono superno. Bonus enim homo de bono thesauro profert ea quae bona sunt, et doctus a Deo scriba de thesauro Dei profert nova, et vetera, de quibus summi Patris regat familiam.

Ornasti, mi sanctissime, nostrae aetatis ultima tempora, [Col. 0735B] et secuturis generationibus odorem nectareum propinasti: ut a generatione in generationem nostra aetas laudetur, et nomen tuum redoleat in universis finibus terrae. Nec vigor divinus humano praeconio indiget: et quod per se exstat laudabile, haud dubium quin in prima gloriosum sit facie. Pulcher enim, mox ut videtur, licet a longe videatur, amatur; et [c 1Kb] ignicomus centri viator confestim ut oritur, coeli oculus comprobatur: nec operoso indiget visu, qui non videntibus oriendo praebet aspectum.

Quod vero humilitati serviendo, meo subdis judicio, quod divino instruxisti oraculo; licet ob nostram aedificationem [d 1Kb] tua dicta inficias, et satius veritatem a suo tramitis gressu in obliquum mergas; tamen cavendum [Col. 0736A] est iterum, ne dum humilitati nimium servis, infringas judicium veritatis: dum infimum, et quem tu inscium multoties comprobasti, tantae materiae superponis, et pretiosum a vili non solum non secernis, sed quod magis est verendum coeno limoque involvis. Verum quia nostrae censurae (quae nulla est) hunc tacendum, publicandumve injungis, patienter perfer nostram sententiam, et ipsum codicem sidereo splendore coruscum ad multorum remedium solida, si dici fas est, litteris in aeternum. Egisti autem, beatissime Pater, carmen sonorum, quo mortis metus excantatus effugiat, et antiqua glacie duratus animae stupor, frigusque pellatur: quo calor vitae et ignis ille deificus, quem Christus venit mittere, ardeat, et exstincti carbones, vel corpora mortua, flante ex quatuor [Col. 0736B] partibus mundi spiritu, vivant, et lumen Arabico dolo exstinctum recipiant. Macte virtute, macte gloriae semper habendus, qui non solum linguae in laudibus confessorum solvisti officium, [e 1Kb] verumetiam ob oris gratiam in praemium confessorum ex parte sentis supplicium; et inter saeva claustra et arcta custodiae verbum regni serens, feliciori polles victoria. Praeconandus saeculis universis, qui et in suppliciis positus linguam non cohibet, et pro omnibus solus non tacet. Splendesce, et ampliori lumine, quo fulges, claresce: quia reposita tibi sunt praemia, et centuplicata te manet corona, nosque tuo suffragio, quo semper fovisti, tuere.




DIVI EULOGII IN PRIMUM LIBRUM MEMORIALIS SANCTORUM PRAEFATIO.
[Col. 0735]

[Col. 0735D] [a 1Kb] 1. Ego (1) quidem volumen hoc Memoriale sanctorum appellans, illis tantummodo (2) ascysteriis commentaveram, e quibus prior ille monachorum globus ad resistendum mendacissimo vati processerat. Sed postquam ex urbibus, viculis, oppidiculis, et castellis certatim proruere ad hoc certamen viros ac mulieres cognovi, neque quemquam vereri praesidis tribunal comperi, sed omnes pro testamento, et legibus Dei nostri mortem incunctanter elegisse conspexi; universis illud Ecclesiis supra solidissimam [Col. 0736D] petram fundatis dicavi: ut tantum haberent cuncti de triumpho eorum suae consolationis et gloriae exemplum et gaudium, quantum fuit illos ex diversis locis venisse, et in exemplum totius Ecclesiae discrimina passionum subiisse.

2. Sed reor quod inter ipsos haud dubie principatum obtinet sanctus Isaac monachus, (3) qui prior (4) e Tabanensi coenobio in forum descendens, judicem adiit, atque his verbis eum aggreditur. »Vellem (inquit) judex, cultor fidei strenuus fieri, si [Col. 0737A] modo tu non differres ordinem rationemque ejus mihi exponere.« Cui cum libenter, quasi jam tyrunculo fidei suae credituro juveni inflatis buccis, turgenti gutture, crepitantia infra cava palati verba institutionis lingua fallax proferret; sectae hujus auctorem Mahom fore praedixit, qui angeli Gabrielis magisterio illustratus, verbum prophetismi ab Altissimo nationibus relaturus accepit, legem instituit, paradisum disseruit, regnumque coelorum plenum epulis et fluxibus feminarum edocuit. Sed et alia plura, quae hic disponi perlongum est, ex ritu pro vano arbitrio prosequente, protinus (5) ephebus ille venerabilis monachus, ut erat apprime litteris arabicis imbutus, Arabice dans illi responsum: »Mentitus, ait, est vobis ([6] ita maledictionibus tabescat [Col. 0737B] divinis), qui tanto scelere implicatus, tantorum agmina perditorum invasit secumque inferorum barathro mancipavit. Ille etenim daemonio plenus, demonicis favens praestigiis, lethale morbidis propinans poculum, aeternae perditionis luet interitum. Quare vos scientia praediti a talibus non abdicatis periculis? Quare non, renuntiantes ulcus pestiferi dogmatis, perennem fidei Christianae evangelicam sospitatem optatis?«

3. Haec et his similia ore pudico, summis reverentiae ausibus viribusque, lingua peracuta beato disserente Isaac, stupore nimio judex turbatus, ac veluti amens effectus, ubertim lacrymasse perhibetur: et quadam mentis hebetudine occupatus, vix potuisse fertur exprobranti se monacho respondere: [Col. 0737C] sicque manu extensa faciem ejus verberanti confestim monachus dixit: »Consimilem imagini Dei vultum audes ferire? Vide qualem propter hoc redditurus sis rationem.« Idcirco a consedentibus secum sapientibus deprehensus arguitur, quod gravitatis [a 1Kb] censoris oblitus, leviter per semetipsum ad caedendum martyrem egerit: et praesertim quia secundum legum suarum sententiam is qui pro crimine dignus est mori, nullius pene conviciis lacerari debet. Tunc judex ad sanctum Isaac conversus ait: »Forte madidus vino, aut phrenesi captus ad ista, quae profers, non facile potest advertere. Nam ipsius vatis nostri, quem tu temere conviciis impetis, sententia manet irrefragabilis, animadverti debere in eos qui talia de ipso non verentur profiteri.« Ad [Col. 0737D] quem venerabilis Isaac intrepida responsione ait: »Ego quidem, judex, nec vino madidus, nec quolibet morbo saucius sum? sed zelo justitiae conflagrans, qua vatem vestrum, vosque expertes existere comperi, veritatem vobis exposui: propter quam si mors furibunda occurrerit, libens excipiam, placidus subeam, nec ab ejus casibus cervices meas avertam. Novi enim Dominum dixisse: Beati qui persecutionem patiuntur propter justitiam: quoniam ipsorum est regnum coelorum (Matth. V, 10).« Tunc judex carceri illum tradens, protinus regi causa ejus [Col. 0738A] innotuit, qui tantae accusationis eventu perterritus, illico ferocioribus animis ferox promit edictum, dicens morti usquequaque fieri debere obnoxium, talem in auctorem fidei suae ferentem convicium. Hinc Dei servus ad necem damnatus vertice plectitur: hinc in stipite elevatus capite deorsum appenditur, atque ultra amnem in spectaculum urbis locatur tertio Nonas Junias, (7) feria quarta, aera octingentesima octuagesima nona. Cujus corpus post aliquot dies cum caeteris, qui eum imitando perempti sunt, igne crematum, et in favillam conversum, deinceps in amnem projectum est.

4. Sed necesse est exponere quibus indiciis vel prodigiis hic beatus Isaac exstiterit in infantia denotatus; ut ex eo divinitus ad coronam martyrii [Col. 0738B] illum fuisse credamus electum, ex quo in matris utero positus terribilem valde parentibus stuporem intulerit. Tribus namque vicibus una die, paulo antequam nasceretur, visus est loqui: cujus rei novitate perterrita mulier pene mortua vim verborum nequaquam potuit intelligere. Alio etiam tempore, cum adhuc septennis existeret, virgo quaedam [b 1Kb] vidit per visionem globum luminis e coelo descendere, et inter omnium praestolantium turbam solus hic ulnas extendens, manibus lumen excepit, totamque ejus claritatem ori suo injectam ebibit: felicem tunc et vere beatum omnibus tali condignum munere nuncupantibus. Haec sunt infantiae ejus prodigia et signa, quae illum dignum martyrio longe antea portenderunt.

[Col. 0738C] 5. Nam quidam sacerdos ex coenobio Tabanensi, ex quo idem beatus ad agonem processerat, peractis missarum Dominico die solemniis, septimo scilicet Iduum Juniarum, qui post quintum [c 1Kb] martyrii sui diem evenerat, in quodam lectulo fratrum recumbens, obdormire paulum coepit; et ecce subito per somnium vidit puerum decoris pulcherrrimi a partibus Orientis venire, schedamque mirae pulchritudinis manibus gestantem sibi adsistere. Quam ab eo accipiens, scripturam ejus legere coepit: erat enim his exarata sermonibus: »Sicut pater noster Abraham Isaac filium Deo in sacrificium obtulit, ita et nunc sanctus Isaac in conspectu Domini sacrificium pro fratribus immolavit.« Et continuo quidam e civitate venientes dixerunt beatum (8) Jeremiam [Col. 0738D] martyrio cum aliis fuisse coronatum per Dominum nostrum Jesum Christum, cujus exemplo nonnulli ad publicum sub eadem professione perempti sunt.

6. Sed dudum anticeps illis beatae memoriae Perfectus presbyter exstitit, qui ob ejusmodi professionem qua et isti occubuit, sed non eo modo quo ipsi deciderunt. Praedictus namque presbyter coacte ad passionem tractus, viriliter consummavit sancti certaminis cursum. Hi vero sponte sua venientes, acriter hosti resistunt, et quadam violentia per effusionem [Col. 0739A] cruoris regnum coeli capessunt. Quo autem ordine idem venerabilis Perfectus presbyter passionis bravium emeruerit, principium libri secundi exponet; ac deinceps caeterorum nomina, aetates, ortus, temporaque allisionum edicet. Quapropter hanc praefationem in capite voluminis posui, ut inter [Col. 0740A] laudes vituperationesque sanctorum me discurrente, interdum etiam auctori profano obviam venientem lectores mei facilius intelligerent, precibus expiarent, orationibus adjuvarent: et tam de illis, quam de me ipsis favente, judicium proprium et nunc et ante Dominum ferrent.



LIBER PRIMUS [a 1Kb] .
[Col. 0739]

1. Peritissimorum (1) debet consultum, commoda Ecclesiae catholicae non parvipendere, nec ab obventu perfectionis ejus desistere; vel, si qua vitio cujusque hebetudinis sese interserunt commenta piae religiositati adultera, nullatenus improbo neglectu silentii in majorem [Col. 0739B] perniciem sinendum accrescere. Quia quantum meritis praeclarae conversationis, seu sanctae doctrinae gradibus, sancta Ecclesia in superna evehitur, in sublime elevatur, ubique incremento fidei dilatatur; tantum etiam, aut eo amplius incuria negligentium dejicitur, impulsibus horum misere concutitur, et quorumdam socordia ad ima projicitur. Hinc provenit, ut auctae vires perversorum detrimentum semper fidelibus ingerant, dispendiumque gregi pusillo, cui complacuit Patri dare regnum (Luc. XII, 32), exaggerent: dum aliquando torpenti silentio omnibus contentis, seu proniori lapsu ultimo vitiorum abyssu immersis, nullus adsit qui redimat, neque qui salvum faciat (Psal. VII, 3), dicente Propheta: Non ascendistis ex adverso, neque opposuistis [Col. 0739C] murum pro domo Israel, ut staretis in praetio in die Domini (Ezech. XIII, 5). Illius etiam quam maxime vaticinium Prophetae formidans, quo socordiam inutilium pastorum Dominus contestatur, Ecce, inquiens, vos lac comedistis, et lanis operiebamini; oves autem meas lupi invaserunt (Ibid., XXXIV, 3, 5): et dum non procuratis pascua salubria, ab inimicis eis sunt herbae morbidae procuratae.

2. Quapropter ne canis mutus, et non valens latrare (Isa. XLVI, 10) appellarer a Domino, sive ut evaderem in futurum negligentium judicium, conatus sum ex pauperimo nostrae scientiae scrinio depromere aliqua, et ex olerum ferculis, tamen catholico studio apparatis, fidelium saturare esuriem. [Col. 0739D] Eorum scilicet, qui veritatem fidei Christianae, sicut a sanctis Patribus acceperunt, sana credulitate retentant: ne desistente procurationis nostrae salutari edulio, lethiferum ab inimicis sumerent cibum. Ideoque, urgente me divinae charitatis stimulo, et consultum gerens catholicae plebis, quam nutantem in certaminibus militum Christi cognovi, seu obvius illis studens occurrere, ense verbi Dei accinctus, qui non solum eos recipere inter martyres nolunt, verumetiam ore sacrilego conviciis atque blasphemiis [Col. 0740A] impetentes, redivivum, si possibile est, quietis sanctorum implodunt supplicium: seu dignis beatorum satisfacere memoriis anhelans, qui coelo regnantes exemplaria victoriarum suarum mortalibus reliquerunt; libuit mihi pro modulo exigui ingenii talibus rebus insistere, nostroque licet rusticano sermone [b 1Kb] [Col. 0740B] parvipendulos informare, aemulis contraire, et coelo tenus acta sanctorum extollere

3. Sed nescio quo tendere rea mens poterit (2), cui legalis auctoritas ex voce Domini occurrit, dicens: Peccatori autem dixit Deus: Quare tu enarras justitias meas, et assumis testamentum meum per os tuum? (Psal. XLIX, 16.) Hinc silere decreveram, hinc melius ab hujusmodi intentione abducere me judicaveram: quoniam nefas esse putabam os nulla sanctitatis ope subnixum, temere acta elucubrare sanctorum; sive quod majestati rei gestae nostrum imbecille ingenium consideravi posse succumbere [c 1Kb] . Quia sicut divina res humanum supergreditur conatum; sic lingua terrenis incumbens, aetherea non potest mysteria loqui. Sicut praedicare libere nescit, qui minus [Col. 0740C] peccatis liber existit; sic abnuendum creditur dogma ejusdem, cujus vitiis infecta est vita. Sed nunquid mercedem suam coram Domino perdet mens talibus oblectata studiis? aut aeternorum vacuabitur gratia munerum? Qui init quod Deo est placitum, etsi non effectum, certe vel pium geret affectum. Aut non erit coram Domino compensandum, quod hi, qui zelo Dei armati contra hostem publicum apertumque gesserint bellum, in eo nos ineffabilium attollat laetitia gaudiorum? Sicut enim mihimet nescius non sum peccatis obnoxium sceleribus implicatum me ipsum esse; ita quoque de clementia Redemptoris mei nullatenus sum diffisus, qui reprobans peccatores ab officio praedicandi (quia non licet committere cani [Col. 0740D] sancta Domini [Matth. VII, 6]), non refutat peccatorum utilem voluntatem in id quod sibi placet. Denique exsecranda sunt opera reproborum, non contemnenda vota probabilia peccatorum. Quia sicut opus sinistrum usquequaque nos dejicit, ita pium affectum in nobis Dominus non spernit. Quapropter illico mens dejecta erigitur, Christumque instituentem ac promittentem recolens, spe quodammodo possibilitatis animatur, qui ait: Aperi os tuum, et ego adimplebo illud (Psal. LXXX, 11). Et alibi: [Col. 0741A] Dominus dabit verbum evangelizantibus in virtutibus multis (Ps. LXVII, 12). Inde voti compos effectus, credo quod idem magister verus dignabitur nobis conferre praeconabile verbum ad instructionem catholicorum honestam, ad laudem sanctorum dignissimam, et ad expugnationem adversariorum efficacissimam, qui praestitit animali irrationali eloqui ritu hominum (Num. XXII, 28 et seqq.). Et sicut me indignum tanto opere fateor, ita quoque sui perfectione non solum erui culpis confido, verumetiam poenis abstractus, praestantiorem gratiam interventu ejus apud Dominum invenire spero: ut est illud philosophicum:

Hoc opus hoc olim forsan me subtrahet igni.

4. Igitur de memoriis martyrum quidpiam me locuturo, [Col. 0741B] principium orationis nostrae ad vos dirigatur, o sancti fratres nostri, et sorores in Christo beatae, ex quorum collegiis sacratissimo Deo libata est hostia, non verens pudorem inculti eloquii, non venustatem leporemque affectans liberalis studii, quod nullius instituentis magisterio traditum habui: praesertim cum et in hujuscemodi rebus magis noverim simplicem veritatem esse observandam, quam tonantem musarum turgidam pompam. Loquar etiam tibi, o universalis Ecclesiae sanctae conventus, ut verbum veritatis, quod ore nostro edicitur, placidis mentium ulnis amplectens, nullatenus praedicationis nostrae arcendam velis doctrinam, quae, apostolica affirmante auctoritate, libera ad instructionem omnium redditur; cum unius fidei auditores vario discretos [Col. 0741C] talento, diverso praeceptorum accendit oraculo: et ibi acriorem spiritu patientiae virtutem demulcet, ubi mitem vivido jubentis imperio perarmavit: uni dicens: Argue, obsecra, increpa in omni patientia et doctrina (II Tim. IV, 2); alteri vero praecipiens: Argue cum omni imperio. Nemo te contemnat (Tit. II, 15). Unde parati estote omni homini reddere rationem, petere a vobis volenti de illa quae in eo manet spe (I Petr. III, 15); ne (quod absit) stupido auditu sanae doctrinae dogmata respuentes, illius quondam apostolicae imputationis sententiae obnoxii judicemini, qua dicitur: Erit enim tempus, cum sanam doctrinam non sustinebunt, sed ad sua desideria coacervabunt sibi magistros prurientes auribus: et a veritate quidem auditum avertent, [Col. 0741D] ad fabulas autem convertentur (II Tim. IV, 3, 4). Quia sicut nobis incumbit officiositas praedicandi, ita vobis subest necessitas audiendi. Nec propter hoc quod nos inordinate degimus, turpique conversatione dejicemur, respuendum verbi Dei documentum arbitremini: quoniam plerumque in magna domo patrisfamilias novimus [a 1Kb] haud ambigue conversari asseclas deploratae vitae, quorum ministerio familiares dominorum interdum expediuntur necessitates. Nam et imperatoribus mundi plumbeis adducitur cuniculis unda; et inter sacra Domini vasa auro argentove conflata, pretiosorum lapidum ornamentis percompta, etiam non abjicienda habentur testacea. [Col. 0742A] Solet enim peccator sorti Dei immistus quotidie in aures populi haec dicere: Dominus ait, Proclama: de transgressionibus praeceptorum Dei plebem argue: de severitate judicii, quae peccatorum debetur excessibus, contestare: de redditu veniae, et spe promerendae clementiae admone; cum tamen ille ipse nec modum sibimet in criminibus ponat, nec terrorem futuri examinis metuat, et quod aliis praedicat, moribus ipse impugnat: verbo autem ejus nonnulli intenti, ab illicitis abstinent, et perfectioribus adhaerent. De quibus in Evangelio dicitur: Omnia quaecunque dixerint vobis observate et facite: secundum opera vero illorum nolite facere; dicunt enim, et non faciunt: alligant onera gravia et importabilia, et imponunt ea humeris hominum, digito autem suo nolunt [Col. 0742B] ea movere (Matth. XXIII, 3, 4). Unde congruit ut, cum Ecclesia possidet rectorem vitae moribus dejectum, non contemnendam ejus praedicationem existimet, quamvis hanc ipse pravis actibus impugnet. Officium itaque vulgi est intendere ad concionantem, et audire dicentem, et doctoris praedicationem operando exsequi, et non proprium judicium de praepositorum meritis ferre, quos suo Dominus distringendos examini reservavit, dicens: Propheta namque et sacerdos polluti sunt, et in domo mea inveni malum eorum, ait Dominus. Idcirco via eorum erit quasi lubricum in tenebris: impellentur enim, et corruent in ea. Afferam enim super eos mala, annum visitationis eorum (Jer. XXIII, 11, 12). Et iterum: Mihi vindictam, et ego retribuam, dicit Dominus [Col. 0742C] (Deut. XXXII, 35). Et licet haec, quamdudum digessi auctoritas, meriti mei defensionem inquirat, et quibus modis justorum legem evadere non possim ostendat; plus tamen simplicem religiosorum conventum accendere anhelat, ne sancta sanctorum, quamvis ore improbo edita, respuat.

5. In horum igitur certaminibus confessorum tanto alacrioribus animis est exsultandum, tantaque libertate cordis et vocis gloriosum consummatae victoriae cursum ferendum; quanto his divina vox indulgentissimae sponsionis verum salutis confert solatium, dicens: Qui perseveraverit usque in finem, hic salvus erit (Matth. X, 22). Quoniam veraciter cognovimus non inchoantibus deberi praemium, sed perseverantibus. Adeo illa primordialis abrenuntiatio [Col. 0742D] rerum, mundique contemptus praecipuis votis et studio ardentiori ab eis exercitatus est, ut contuendi velocius Deum, et beatorum fruendi consortio desiderium haberent, ut etiam labentis vitae obnixe occasum appeterent: melius putantes sub unius puncti spatio ferre sententiam hominum, quae illico, nulla intercedente dilatione, eos ferret ad coelum, quam per varia et longa discrimina temporum cum gravi molestia sustinere versutias daemonum. Et Dominus quidem ad officium praedicandae veritatis discipulo imbuens, impavida eos audacia jubet esse contentos, dicens: Euntes per universum mundum praedicate Evangelium omni creaturae, baptizantes eos in nomine [Col. 0743A] Patris, et Filii, et Spiritus sancti. Qui crediderit, et baptizatus fuerit, salvus erit: qui vero non crediderit, condemnabitur (Matth. XXVIII; Marc. XVI). Et iterum: Nolite timere eos qui occidunt corpus, quia non habent quid amplius faciant; sed potius eum timete, qui potest corpus et animam perdere, et mittere in gehennam (Matth. X, 28). Vos estis lux mundi. Non potest civitas abscondi super montem posita: neque accendunt lucernam, et ponunt eam sub modio (Matth. V, 14, 15). Quod dico vobis in tenebris, dicite in lumine. et quae in aure audistis, praedicate super tecta (Matth. X, 27). Quod in mysterio cognovistis, apertius enarrate; quod didicistis abscondite, publice loquimini; quod vos erudivi in parvo Judeae loco, in universis urbibus, et in toto mundo audacter dicite. [Col. 0743B] Docet fiduciam praedicandi, ne apostoli abscondantur ob metum, et sint similes lucernae sub modio; quoniam hi qui libertatem faciendi verbum in populis divinitus acceperunt, nequaquam resilire a praedicatione veritatis, etiam periculis imminentibus. debent, ut non lucernis sub modio, sed supra candelabrum positis comparentur.

6. Et licet formidolosis facultas collata sit declinandi rabiem persecutionis, non tamen passim hoc observandum est a [a 1Kb] perfectis, qui jam praescia Redemptoris potentia denotati et conscripti, quasi ab [b 1Kb] immensis legionibus ad exercitium praeliorum Dei electi sunt. Ut si propter veritatem mors cruenta eis occurrat, non curandum est de jactura membrorum, ubi sine dubio solatium vitae perennis acquiritur [Col. 0743C] animarum, dicente Domino: Si quis vult post me venire, abneget semetipsum, et tollat crucem suam, et sequatur me. Qui enim perdiderit animam suam propter me, in vitam aeternam inveniet eam (Matth. XVI, 24, 25). Inde sancti viri placidis auditibus veritatem evangelicam capientes, eam totis nisibus adimplere contendunt: scilicet viam sanctae confessionis virtutem hujus praeconii esse solummodo arbitrantes. Qui illico relictis urbibus, et his quae mundanis haerent affectibus, avida rapiendi regnum Dei cupidine conflagrantes, circuierunt in mellotis, et in pellibus caprinis: egentes, angustiis afflicti, quibus dignus non erat mundus: in solitudinibus errantes, in montibus, et in speluncis, et in cavernis terrae (Hebr. XI, 37, 38): exspectantes Dominum, [Col. 0743D] qui salvaret eos a pusillanimitate animi, et tempestate (Psal. LIV, 9). Sed ista pro nihilo computantes, imo vero contra spiritalis nequitiae hostem dubium quotidie agonem gerentes, nutu Dei mortificatione subita temporalis vitae accenduntur, et secundum Apostolum dissolvi cupiunt, et esse cum Christo (Philipp. I, 23): viam compendii requirentes, qua de corpore mortis hujus eruti, propere ad coelestem patriam pervenirent, et pia violentia regnum Dei arriperent. Sic quoque armati lorica [Col. 0744A] justitiae, in forum prosiliunt, praedicantes Evangelium Dei principibus et nationibus mundi. Super Christum montem excelsum contemplatione mentium elevati, didicerunt confessores beati ex Psalmistae oraculis justitiam Domini in Ecclesia magna fore annuntiandam (Psal. XXXIX, 10): et ideo perfecto odio contra adversarios Ecclesiae insurgentes arguunt impios de falsidica vatis iniqui doctrina, praestigiis; sacrilegiis, et vanitatibus saeculi plena: detestantur quoque, et maledictionibus auctorem tantae perversitatis impugnant, eumdemque coetum talibus inservientem culturis perenni anathemate damnant: et ita interriti contra hostem publicum apertum veritatis erigentes vexillum, utpote ante fores praetorii, et in ipso accessu palatii proferentes [Col. 0744B] testimonium in ducem perditionis, confusionis et ignominiae: non verentes, quod suppliciorum pro eadem veritate subirent tormentum, aut qualibus periculis vitae hujus haberent occasum. Quippe quos immensus urgebat ardor migrandi ad coelum, festinantes videre faciem ejus, cui servierunt. Stimulatur zelo ultionis cohors iniqua gentilium, celerisque animadversionis emergit vindicium in obtrectatores sectae suae. Nescientes quia illi, ut hunc [c 1Kb] praecocem obitum exciperent, liberis vocibus inimico justitiae et adversario Ecclesiae Dei progressu ultroneo restiterunt: loquentes de testimoniis Domini in conspectu regum (Psal. CXVIII, 46), et nihil verentes quia nihil aliud mortem suam, quam vitam perpetuam existimantes, sponte interitum carnis exoptant, [Col. 0744C] voluntarium Deo animarum suarum sacrificium offerentes. Quibus recte prophetica voce cantatur: Qui sponte obtulistis de Israel animas vestras ad periculum, benedicite Dominum (Judic. V, 2). Ac per hoc veri imitatores Pauli apostoli mihi esse videntur, qui ait: Si quis vobis evangelizaverit praeter quod accepistis, anathema sit (Gal. I, 9). Cujus testimonii informati oraculis, prosiliunt contra angelum Satanae et praevium Antichristi, patule ea quae sancta sunt confitentes, quae nunc etiam omnis (3) Ecclesia Hispaniae, quanquam clandestinis, ut oppressa, praedicat vocibus.

7. Nam idem perversi dogmatis auctor, et multarum animarum perniciosus eversor, inter caeteros post Ascensionem Domini haeresum institutores solus [Col. 0744D] novae superstitionis sectam instinctu diaboli condens, procul ab unione catholicae Ecclesiae separatur. Prophetarum vaticinia respuens, et apostolorum doctrinam infamans, sancti quoque Evangelii veritatem conculcans, piorumque doctorum dogmata abnegans, et ridiculum potius quiddam, quam rerum necessariarum causas per eamdem sectam suam insinuans; docuit Christum Dei Verbum esse, et prophetam quidem magnum, nulla tamen potentia divinitatis subnixum, caeteris hominibus similem, sed non [Col. 0745A] Deo Patri aequalem (4). Comessationes quoque in paradiso, et carnis proposuit voluptates. Quam quaestionem vir disertissimus, magnum temporibus nostris Ecclesiae lumen [a 1Kb] , Speraindeo Abbas, cum contra nugas hujus nefandi stylum admoveret, et uno opusculo ex ejus deliramentis nonnulla niteretur arguere, in sexto ipsius libelli capitulo, quasi ex voce cultorum ejus objectionem inducens, ac deinceps suam proponens sententiam, ita disseruit, dicens: »Futuro, aiunt, in saeculo cuncti ovantes asportabimur in paradisum: ibi namque nobis a Deo erunt mulieres concessae pulchrae, et supra hominum naturam speciosissimae, atque nobis in voluptatem praeparatae. R. Nequaquam ergo vestri in paradiso beatitudinis obtinebunt statum, si eorum uterque [Col. 0745B] sexus vacaverit exercitio fluxae libidinis. Hoc non erit paradisus, sed lupanar, et locus obscenissimus: cum Dominus, sciscitantibus Pharisaeis cujus in resurrectione illa mulier conjux existeret, quae septem fratres, secundum legem Moysi, acceperat ad suscitandum proximi semen, responderit: Erratis nescientes Scripturas, nec virtutem Dei (Matth. XXII, 29). Filii hujus saeculi nubunt, et traduntur ad nuptias: in resurrectione autem nec nubent, nec tradentur, sed erunt sicut angeli Dei in coelo (Luc. XX, 34, 35). Taceam sacrilegium illud, et totis catholicorum auditibus immane facinus respuendum, quod de beatissima Virgine, mundi regina, sancta et venerabili Domini et Salvatoris nostri genitrice Maria canis impurus dicere ausus est. Protestatus enim est (salva loquor [Col. 0745C] reverentia tantae Virginis) quod ejus foret in saeculo venturo ab se violanda virginitas. O vacuum cerebro caput, et [b 1Kb] privilegio Satanae occupata praecordia! O vas perditum, et habitaculum spirituum immundorum! O frustatim praescindendam ense bicipiti linguam! O organum daemoniorum, et symphoniam zabuli! Quis furor, quaeve dementia tantis te blasphemiis inquinari compulerunt? Quis te, o sordium cloaca, laqueus perditionum, gurges iniquitatum, et omnium vitiorum sentina, sensibus privavit humanis, ut non modo tibi sat fuerit tot nationibus inferre interitum, quibus praestigiosum documentum suasisti, et totis nisibus nunc et in futuro luxuriarum obscenitatibus inservire; sed etiam in Creatore scelus operari aggressus es, impius temerator, asserens [Col. 0745D] coeleste hospitium et receptaculum Spiritus sancti incontaminatum, incoinquinatum, purum, sanctum, et mundum, sacrilegiis immunditiae tuae in futuro saeculo contaminandum? Quae nutu superno Verbum Deitatis utero suo excipiens, carne sua Creatorem [Col. 0746A] vestivit, salvoque pudore ipsum Verbum ad redimendam in morte creaturam praecipitem edidit. Quae omnis tactus aspectusque expers virilis expavit salutationem angelicam; et licet sine viro nullam fetari posse cognosceret, tamen superno credula numini, se ad hujusmodi inusitatum conceptum electam Deo revelante sciens, consentit, et dicit: Ecce ancilla Domini, fiat mihi secundum verbum tuum (Luc. I, 38). De cujus gloriosa parturitione olim Dominus per Ezechielem praedicare dignatus est, dicens: Converti me ad viam portae sanctuarii, quae respiciebat ad Orientem, et erat clausa. Et dixit Dominus ad me: Porta haec, quam vides clausam, non aperitur, et vir non transit per eam, quoniam Dominus Deus Israel egredietur per eam, et erit clausa (Ezech. XLIV, [Col. 0746B] 1, 2).«

8. Multa denique alia inaudita vanitatis figmenta scelerosus idem instinctu maligni spiritus, a quo obsidebatur, transfigurando se illi in angelum lucis Gabrielem componens, delubra in quibus pessimum dogma coleretur, exstruxit. Cujus quidem erroris insaniam, praedicationis deliramenta, et impiae novitatis praecepta (5) nonnulli nostrorum philosophorum zelo Dei armati, commentariis et voluminibus exponentes, justitiae arietibus illiserunt. At vero confessores beati non leviter spurcitiam ejus ferentes, praestantius illum ejusque sectam patulis assertionum congressibus expugnarunt. Quia nimirum noverant quod propter eamdem veritatem, quam de ipso caecorum duce proferrent, gladio vindice protinus erant [Col. 0746C] ruituri.

9. Et licet primo sanctus Perfectus presbyter exemplar detestandi fidei hostem omnibus exhibuerit metumque moriendi pro veritate robur confessionis ejus a multis excluserit (de quo in libro secundo nos plenius locuturos, propitio Deo, spondemus), non tamen parvipendenda est (6) invictissimi illius Joannis constantia praeconabilis, qui inter saeva ac dira flagella forti animo durans, plurimos documento suo ad martyrium incitaverit. Super quem inimici Dei viventis falsum coram judice testimonium proferentes, hujuscemodi contra eum crimen deponunt. »Novimus hunc, o judex, in subsannationem doctoris nostri semper insistere, eumque maledicis verbis irreverenter impetere. Ita ut cum forte negotium [Col. 0746D] mercimonii sui in nundinis vellit exercere, non alias illicere potest ementes, nisi cum sacramentum nostrum dictis parvipendulis substilissimus irrisor proposuerit. Cujus rei nos testes sumus, et in veritate dignum hunc morte confitemur.« Verum quia minus [Col. 0747A] idoneorum accusatione testium impetebatur, nec poterat reis mortem inferre objectio testationis eorum, damnatur Dei servus acrioribus flagris, et crudeli verbere laceratus cogebatur Christum negare. Ille vero non se talibus obnoxium criminationibus solummodo confitebatur, sed etiam neque usque ad mortem religionem Crucifixi deserturum clamabat. Cujus obstinatione judex vehementi furore commotus, quingentis et eo amplius hunc macerandum tradens flagellis, tandiu verberibus jussit insistere, quousque exanimis inter caedentium manus in solum prorueret. Sicque semivivum vix palpitantem, retrorsus asello impositum, totam circuire urbem ac plateam fecit, praecedente sacrilega praeconis voce, dicentis: Haec merebitur exprobrator vatis nostri, [Col. 0747B] cultusque irrisor perferre. Postquam vero ad vindictam sui doctoris talia exercuerunt, ad ultimum gravissimo ferri onere coarctatum ergastulo deputarunt. Quem nos ibidem religatum, adhuc dorso ejus vigentibus plagis invenimus, nostroque contubernio per idem tempus, quo detrusi sumus, accivimus. Nam beatissimus Perfectus presbyter, de quo supra meminimus cui Joannes ad vincula et caedes successit, violenter ad passionem tractus, posteaquam carcerem adiit, divinitus illustratus, ad praeliandum armatus est. Ita ut necessitatem in voluntatem convertens, vim illam coelesti quodam respectu esse considerans, quo martyrio dignus haberetur, totus in superna erigitur, alienatur praesentibus, futurorum commoda praestolatur, et totius mundani expers [Col. 0747C] affectus, ad ea quae diligentibus Deum promissa sunt, futurus martyr aptatur. Hinc saeculo mortuus, et Deo vivens, quod primo se dixisse negaverat, postmodum ultroneus confessor, et athleta fortissimus coram judice asserebat. Magis eligens mori pro veritate, occasione inde sumpta proferendi justitiam Dei gentibus, ac detestandi adversarium fidei, quam negando veritatem tanto se praemio abstrahere.

10. Horum igitur duorum et spontaneus et violentus ad passionem cursus caeteros in unum eumdemque consensum dimicandi ultro venire coegit. Quia non erant de corona ambigui, qui noverant etiam vi protractos regni perpetui coronam percepisse. Quapropter ordine, quo in praefatione voluminis hujus [Col. 0747D] digestum est, omnis turba sanctorum ad palaestram certaminis currens, dat repudium adversario Dei, et inimico justitiae. Omnes summo ore Christum laudantes, cujus tanta virtute subnixi in certamine claruerunt, ut in nullo penitus terrenum formidarent supplicium, qui summi Redemptoris gratia illustrati, plus noverant aeternum metuere tormentum. Quod ideo in principio libri exposui, ut non deesset cognitionibus posterorum, quae res confessoribus nostris obtulerit obitum: et cujus rei odio in molestissimam iracundiam excitata gentilitas, totum immanitatis furorem ad perniciem talia profitentium admoverit. Inde etiam prudentissimi lectores facile poterunt advertere, quam merito hoc opusculum in [Col. 0748A] beatorum laudibus laboret, repagula opponens diffidentibus et dubitantibus, qui eos loco martyrum renuunt coli debere.

11. Caeterum eorumdem sanctorum corpora, qui primo conflictu occisi sunt, equuleis versis vestigiis affigentes gentiles, post sextum diem allisionis eorum, id est pridie idus junias, inopinato scelere crudelitatis cuncta jam putredine resoluta atrocibus incendiis deputant. Quinetiam ne virtutum emolumenta praestarent Christicolis, deformes cineres, quos legere e camino quiverant, minacis alvei ultimo conduntur abysso.

12. Instabat quoque universitas ethnicorum resultando, pietatis exprobans cultum, quod in suorum ultione nullum adversariis daret opprobrium. Laetabatur [Col. 0748B] namque, quod in vindictam sui doctoris tot contemptorum corpora prostravisset, nulla novitate prodigiorum obstante, quae horrorem posset scelerosis incutere. Dicebatque: »Si vere Deus est, in cujus nomine tantae vos calamitati submittitis, et verum hoc esse martyrium creditis, vel si nulla veritate prophetiae hic noster vates succinctus est ([7], qui, ut idem docuit, angelo instituente Gabriele gentibus, totique orbi verbum Dei praedicare permissus est, lex quam cultores ejus meditarent, documento ipsius angeli promulgata est. Cujus vocabulum rudis protoplastus, cum adhuc olim paradisum incoleret, adnotatum in supernis, globoque micantis claritatis immistum contemplans, quae esset illa lux caeteris praestantior in centro micans, quae [Col. 0748C] fulgoribus Dominum expiaret, fertur Creatorem Adae interrogasse, illumque respondisse: Hic verus propheta est futurus in mundo, qui ex semine tuo oriens, ipso quem radiare nomine obstupescis, Mahomad appellabitur, cujus quoque meritis tu creatus subsistere meruisti); quare non satellibus qualecunque prodigiorum infertis terrorem, vel quibuslibet astanti vulgo signaculis coruscatis? quia dum vos improvisae morti ob quamdam assertionem superfluam destinatis, neque ulla virtute miraculorum, quae sententiam nostram in vestrum latam excidium infringere possit, praecellitis; cum partem vestram minime adjuvetis, nullum etiam coetui nostro infertis dispendium.«

13. Et ob hoc ipsum plerisque nostrorum parvipendulis [Col. 0748D] verum non esse videbatur martyrium, quod non ad confusionem incredulorum, vel roborationem fidelium aliquod ostentaret miraculum. Nescientes quia in fine saeculi, ut sanctus Gregorius refert libro Moralium (Mor. lib. XXXIV, n. 7), aberunt de Ecclesia signa virtutum. »Terribili quippe, ait, ordine dispositionis occultae, priusquam Leviathan in illo damnato homine quem assumet, appareat, a sancta Ecclesia virtutum signa subtrahentur. Nam prophetia absconditur, curationum gratia aufertur, prolixioris abstinentiae virtus imminuitur, doctrinae verba conticescunt, miraculorum prodigia tolluntur. Quae quidem nequaquam superna dispensatio funditus subtrahit, sed non haec sicut prioribus temporibus [Col. 0749A] aperte ac multipliciter ostenduntur. Quod tamen mira dispensatione agitur, ut una ex re divina simul pietas, et justitia compleatur. Dum enim subtractis signorum virtutibus sancta Ecclesia velut abjectior apparet; et bonorum praemium crescit, qui illam pro spe coelestium, et non propter praesentia signa venerantur; et malorum mens contra illam citius ostenditur, qui sequi invisibilia quae promittit negligunt, dum signis visibilibus non tenentur.« Signa namque virtutum nec omnibus data, nec passim quocunque tempore sunt exercenda. Quia et hi qui hoc munus divinitus acceperunt, nisi spe et fide probatis nequeunt erogare, Evangelista narrante: Et non poterat Jesus inter eos facere virtutes propter incredulitatem illorum (Matth. XIII, 38). Et Veritas [Col. 0749B] per semetipsum: Multi, inquit, leprosi erant in Israel sub Elisaeo propheta: et nemo eorum mundatus est, nisi Naaman Syrus (Luc. IV, 27). Desistente enim fide quaerentium, largitas erogantium quassatur. Nam cum idem Dominus ardentissimis persaepe multorum votis consolator occurrat, dicens: Ite in pace, fides vestra vos salvos fecit; tamen deficiente fide, virtus nihil proficit. Quam plerumque exigente fide languentium, etiam homines reprobi, et mente corrupti impertiuntur. Sicuti de illis in Evangelio legitur, qui in futuro ante fores Domini quaesturi sunt, dicentes: Domine, Domine, nonne in tuo nomine prophetavimus? et in tuo nomine daemonia ejecimus? et in tuo nomine virtutes multas fecimus (Matth. VII, 22, 23)? Quibus utique [Col. 0749C] dicturus est Dominus: Non novi vos: discedite a me, operarii iniquitatis (Ibid.). Et iterum: Exsurgent pseudochristi, et pseudoprophetae: et dabunt signa magna et prodigia, ita ut in errorem inducant, si fieri potest, electos (Matth. XXIV, 24). Et in Exodo: Fecerunt et malefici per incantationes, sicut et Moyses (Exod. VII et VIII).

14. Miraculorum vero signa ideo olim per servos suos Dominus congruenti tempore praestabat mundo, quoniam praescia Divinitate proficere nihilominus praestolantibus ea sciebat, nec in vanum currere operarios virtutum cognoverat. Ut saltem prodigiorum novitatibus cederent, qui sacrae legis praecepta salutaria respuebant. Eratque temporibus illis satis congruum Dei martyres signis coruscare virtutum, [Col. 0749D] quoniam rudem diffusum christianismum nunc instructione verborum, nunc exhortatione Scripturarum, nunc ostensione signorum, nunc etiam tropaeis inclytis passionum conabantur solidis radicibus fieri firmum in cordibus credentium populorum. Nam quia non omni tempore (ut supra relatum est) signorum exercitium congruat, neque omnes coelestium contemplatione virtutum digni existunt, facile adverti potest ex comparatione eorum quae gesta sunt ab apostolis. Qui cum vellent bonum nuntium Asianis praedicare, prohibiti sunt a Spiritu sancto (Act. XVI, 6, 7): et qui pridem annuntiare Evangelium omni creaturae praeceperat (Marc. XVI, 13), sciens in [Col. 0750A] Asia nullum existere dignum percipiendi evangelicam veritatem, praesaga divinitatis auctoritate discipulos ab eorum salute inhibuit. Utpote qui verbum vitae arroganti spiritu erant rejecturi, neque audirent, quoniam spernerent.

15. Miracula denique dum aut propter fidem credentium, aut propter futuram credulitatem astantium Dei providentia operatur; non tam nos in eorum admiratione debemus stupere, quam provida compensatione intueri, si eorumdem effectores signorum expulsis vitiis morum honestate praecellant; si saeculo mortui Deo vivant: si propter illam veram charitatem, quae cuncta charismatum dona exsuperat, omnes affectiones mundi pro nihilo pensant; si acceptam virtutem non ad suam gloriam, sed ad [Col. 0750B] beneficium referunt collatoris; si attentis auribus cordis, veri magistri admonitione percepta, non quia daemonia eis subjiciantur (Luc. X, 17, 20), tripudiant, sed quia nomina sua scripta sunt in coelis, exsultant. Et idcirco haec dinumeratio virtutum in illis prodigiorum auctoribus potius quam ipse signorum effectus est admirandus, et quod sit magis praevium specimen eundi ad regnum quaerendum, non vero quod [a 1Kb] signiferos ac notabiles nos vulgo ostentet. Quia sanctitas et timor Domini cultusque regni coelestis nonnisi ab idoneis et perfectis procedunt. Signa vero atque prodigia et sancti et reprobi faciunt. Quae nihil aliud quam notitiam vanam etiam aliquando hominum conferunt. Hinc provenit, ut qui fuerit hominibus notus, nisi fuerit justus, ad aeterna [Col. 0750C] supplicia perveniat condemnandus. Ille autem qui coelesti gratia illustratus, sub notitia sui Creatoris vixerit sanctus, etsi mortalibus sit ignotus, in futuris tamen sanctorum gaudiis erit annumerandus.

16. Nec nos ista prosequentes, miraculorum penitus abdicamus insignia, coelesti dono quibusdam collata, et congruenti tempore per Dei dispensationem nationibus ordinata; sed latratibus rabidorum canum obviam venimus, qui martyrum nostrorum intentionem exinanire attentant, dum eos de miraculis redarguere sperant. Quid potius generaliter sequendum sit, cunctis ex auctoritate divinorum librorum, vel dictis sanctorum Patrum ostendimus. Non (quod absit) funditus charismata coelestium munerum exstirpamus.

[Col. 0750D] 17. Radix itaque ac fundamentum omnium virtutum, signumque victoriae fides est, per quam justi vivunt (Habac. II, 4), per quam sancti omnes regna vicerunt, operati sunt justitiam, adepti sunt repromissiones, obturaverunt ora leonum, exstinxerunt impetum ignis, effugaverunt aciem gladii, convaluerunt de infirmitate, fortes facti sunt in bello (Hebr. XI, 33, 34). Quorum vestigia hi sancti veraciter prosequentes, intrepida confessione Deum et Dominum Jesum Christum in concilio principum profitentes, omnem quoque, quam evangelica auctoritas non recipit prophetiam ut furum et latronum detestantes ac maledicentes abjiciunt. Ob quam causam inauditis saevitiae [Col. 0751A] furoribus illa frendens turba gentilium cunctos animadversione gladii praemittit ad coelum, presbyteros, levitas, confessores, virginesque beatas (8). Et quoscunque confessio talis haberet, ut publice eorum subsannando prophetam, cultum ejus deriderent, mox amputatis cervicibus ruerent. Ac ne sibi quidpiam inesse humanitatis ostenderent, nonnullos quos gladio vindice hujus vitae limen sub testimonio veritatis excedere coegerant, prae foribus palatii inhumatos relinquentes, canibus jusserunt exponi, adhibitis simul custodiis, ne quis catholicorum intuitu pietatis (9) carnibus etiam spoliata cadavera sepeliret. Quasi sentirent persecutoris supplicium, quorum animae paradisi requie fruebantur: aut obesset animabus coelo regnantibus temporalium poena [Col. 0751B] tormentorum illata corporibus: vel de inhumatis curare poterant membris hi qui vere sciebant quod, sicut nihil commodius foret impiis sepultura, auctis reverentiae studiis solemniter praeparata, ita beatis et sanctis nequaquam officere posset vilem, aut nullam sepulturam adipisci. Licuit etiam de hoc poetis plausibiliter ludere:

. . . Coelo tegitur, qui non habet urnam [a 1Kb] .

18. Sunt autem plerique fidelium, et (heu proh dolor!) etiam sacerdotum, temere horum confessorum gloriam adimere non verentes, qui jubent eos non recipi in catalogo sanctorum, inusitatum scilicet atque profanum asserentes hujusmodi martyrium. Quippe quos nulla violentia praesidalis fidem suam [Col. 0751C] negare compulit, nec a cultu sanctae piaeque religionis amovit; sed propria se voluntate discrimini offerentes ob superbiam suam (ita dicunt) quae initium est omnis peccati (Eccli. X, 15), interempti, suarum parricidae effecti sunt animarum. Praeceptis etiam evangelicis eos arguendos esse credunt, quibus dicitur: Diligite inimicos vestros, benefacite his qui oderunt vos: et orate pro persequentibus, et calumniantibus vobis: ut sitis filii Patris vestri, qui in coelis est (Matth. V, 44, 45). Et iterum: Neminem concutiatis, neque calumniam faciatis (Luc. III, 14). Et: Dominus quidem cum malediceretur, non maledicebat; cum pateretur, non comminabatur: tradebat autem se judici injuste judicanti (I Petr. II, 23). Illud praeterea objiciunt de Apostolo: Neque maledici regnum Dei possidebunt [Col. 0751D] (I Cor. VI, 10).

19. Haec et his similia ore pestifero contra Dei milites proferentes, multorum corda pervertunt: quia verba haereticorum ut cancer serpunt (II Tim. II, 17) in mentes humilium; et modico fermento sceleris facilius ingens massa panis corrumpitur (I Cor. V, 6), exturbatque quampropere filios Dei lethalis assertio zabuli. De quibus beatus Apostolus dicit: Quidam enim aberrantes, conversi sunt in vaniloquium, volentes esse legis doctores; nescientes quae loquuntur, neque de quibus affirmant (I Tim. I, 6, 7). Et iterum: Docuerunt linguam suam loqui mendacium: ut inique agerent, laboraverunt (Jer. IX, 5): non verentes derogare [Col. 0752A] gloriae fortium, qui jam coram rege suo haud dubie extollunt victoriae suae vexillum. Nec contenti sunt Scripturas sano sensu intelligere, sed eas pro suo libitu exponentes, dum in superficie litterarum quasi concordantia suae vesaniae repererint testimonia, non modo Christiano more simpliciter eis utuntur, vel ab eruditioribus virtutem sensus earum explorant; sed quasi inauditae rei nuntii, et alicujus novitatis scioli, per forum, per plateas, per vulgus, per nundinas obdurata fronte easdem in summitate linguarum promendo, recensendo, atque cantando vehunt sententias. Et ut facilius agnoscantur cujus partis sint defensores, per devios intelligentiae suae calles veritatem Scripturae torquentes, lineam sanae doctrinae proprio electionis judicio derelinquunt. Ut [Col. 0752B] quandoque illis ad interitum animarum suarum proveniat, quod non sine gravissima indignatione propheta infert, dicens: Vae qui dicitis malum bonum, et bonum malum: ponentes tenebras lucem, et lucem tenebras: ponentes amarum dulce, et dulce amarum (Isa. V, 20): id est claritatem sacrae legis pravo errore nescientiae interpolantes, ejusque suavitatem non recte conjiciendo, in fellis amaritudinem convertentes. Quod bonum et pium est, malivolis conjecturis inficiunt, expertes nos arbitrantes ab illorum intelligentia testimoniorum, quibus victoriosissimam extenuare intentionem sanctorum martyrum arbitrantur, vel nostram de eis sententiam (quae semper in laude ipsorum exsultavit) enervare conantur (10). Quippe qui jam nos evidentioribus indiciis [Col. 0752C] eorum passionibus communicare credamus, dum causa professionis eorum, et carceres, et vincula, insuper et damna rerum perpessi, ad ultimum gratia intercessionis eorum propitio Deo evaserimus.

20. Ipsi denique sancti, qui hanc corporis cladem coelitus compuncti propter veritatis professionem aggressi sunt, in nullo a praedictorum custodia mandatorum se avertunt. Quia et propter Deum inimicos diligentes, de salute eorum valde solliciti ne diutius labyrintho impietatis detinerentur, arguere non destiterunt, et benefacientes his qui oderant Christum, melius visi sunt per effusionem sanguinis vecordiam eorum, quam per doctrinae verba instruere: ut relicta vanitate superstitionis, non solum Christum credere, verum etiam usque ad mortem propter illum [Col. 0752D] decertare contenderent. Sine dubio precibus et obsecrationibus etiam apud Dominum animarum impetrantes salutem illorum, qui saepe et incessanter Ecclesiae membra calumniantur. Quapropter exemplo veri magistri educati, cum ad passionem traherentur, maledicti non remaledicebant, flagellati non murmurabant, comminati silentium observabant: hoc solummodo exprobrantes, quod Deo convicium infert, et quod majestatem tremendam impugnat: sacrilegum scilicet illius vanissimi ac perditi homunculi prophetismum, qui non veritus est spiritu diabolico perarmatus se loco prophetarum inserere, sanctisque praedicatoribus ut deificus evangelizator [Col. 0753A] adjicere. Et cum toto pene orbe evangelica praecelleret veritas, non deesset lux fidei Christianae a notitia gentium (quia in omnem terram sonus ejus exivit (Psal. XVIII, 5), patentibus jam domui David, et habitantibus Hierusalem tinctionis gurgitibus in ablutionem peccatoris, et menstruatae (Zach. XIII, 1), maxime in Oriente, quo mysterium incarnationis Christi speciali effectu quodammodo operatum est, ubi quoque et hic sceleratissimus ac perversus vates exortus [a 1Kb] et enutritus est); nescio qua praereptus insania, clarentibus jam in mundo lucernis, tanto se perditionis laqueo dare praecipitem non extimuit, tantarumque animarum irreverenter parricidam se fieri non expavit, cum scriptum sit: Os quod mentitur, occidit animam (Sap. I, 11). De quo olim Zacharias propheta [Col. 0753B] locutus est, dicens: In die illa, dicit Dominus exercituum: Disperdam nomina idolorum de terra, et non memorabuntur ultra: et pseudoprophetas, et spiritum immundum auferam de terra. Et erit, cum prophetaverit quispiam ultra, dicent ei pater ejus, et mater ejus, qui genuerunt eum: Non vives, quia mendacium locutus es in nomine Domini. Et confringent eum genitores ejus, cum prophetaverit (Zach. XIII, 2, 3). idcirco huic perdito atque spurcissimo vati resistere, virtus mactae coronae est; summumque tropaeum tanti derisoris cultum evertere: adeo ut si illum aetas nostra superstitem haberet, nequaquam ab ejus esset interitu Christocolis resiliendum; quanto magis non sit dignum ejus hodie dogma venenosum infringere, maledicere sectam, detestari sententiam, [Col. 0753C] qui tantae multitudinis perditionem inducens, perenni eam dedicarit barathro? Foretque (ut reor) tunc melius poenitudinem unius occisi homunculi gerere, quam tot nationum luere perniciem: congrue universo gregi consulendum arbitrantes, dum unius pecudis e medio conati fuissent avellere contagium. Quoniam quemadmodum sine culpa non est maledicere justos, pios persequi, adversitatem parare electis; ita magni meriti esse credo subvertere impios, Ecclesiae hostibus contraire, bellum parare incredulis, et framea verbi Dei concidere adversarios fidei, ut, secundum Psalmistam (Psal. CXXXVIII, 22), contra Deo invidentes perfecto armati odio exsurgentes, non curemus de inimicitia eorum, quibus est amica impietas. Neque enim sine culpa patitur fieri Patrum [Col. 0753D] doctrina eos, qui improbo silentio erga dogmata torpent haereticorum, et e regione hostibus fidei non occurrunt, aut zelo Creatoris vindictam in haereticos non exercent. Quod bene Arnobius [b 1Kb] rhetor, dum centesimum tricesimum nonum psalmum interpretaretur, dicit: »Qui pepercerit haeresiarchis, [Col. 0754A] aut praedicatoribus falsitatis, et non eos gladio fidei suae jugulaverit, hoc ei evenire quod evenit Sauli, quis ambigat? Aut qui misericordiam suam putaverit si in haeresi permanentibus exhibere, quis neget similiter a regno Dei excludi, sicut Saul a regno humano probatur exclusus (I Reg. XV, 1 et seqq.)?« Qui vana miseratione Amalecitis parcens, subito semetipsum Dei benedictione, et regni sceptro privatum ingemuit. Et si hoc iis qui contradictoribus veritatis non resistunt, promittitur; quod vel quale erit ultionis discrimen iis qui derogant electis? quia non solum expugnare haereticos nolunt, verum etiam expugnantibus maledictionum armis accincti occurrunt.

21. Aiunt praeterea non debere esse martyres, aut [Col. 0754B] haberi, qui non violenter tracti sunt ad martyrium, sed sponte sua venientes, his convicium intulerunt, qui eos in nullo molestia affecerint. Nullam opinantes esse molestiam diruptiones basilicarum, opprobria sacerdotum, et quod (11) lunariter solvimus cum gravi moerore tributum: adeo ut expedibilius nobis sit compendium mortis, quam egentissimae vitae laboriosum discrimen. Si ergo exosum Deo est maledicere diabolo et ejus ministro; frustra utique Ecclesia contra omnem diabolicum incursum utitur exorcismis. An quia domesticis fidei maledicere inhibitum est, nullumque oportet pusillanimem de membris Ecclesiae scandalizare; idcirco hospitem diaboli, et habitaculum Satanae non necesse est maledicere; et ubi est quod scriptum est (Tob. XIII, 16) [c 1Kb] : Maledicti [Col. 0754C] omnes, qui spernunt te, Hierusalem, et omnes qui blasphemant te; maledicti omnes qui oderunt te, et omnes qui dixerunt in te verbum durum, etc., quod dictum esse pro Ecclesia nullus ambigit. Et quis inter cunctos persecutores fidelium cruentius quam hic infandus Ecclesiam insecutus est? Quis tanta in eversione catholicorum, quanta idem exaggeravit infaustus? Quia (ut ita dixerim) nemo nostrum inter eos securus ingreditur, nemo quietus permeat, nemo septum eorum nisi dehonestatus pertransit. Etenim cum nos cujuslibet rei familiaris necessitas ire in publicum coegerit, et instante domestica necessitate ex angulo tugurii nostri in forum prosilire contigerit, mox ut (12) stigmata in nobis ordinis sacri advertunt, acclamatione derisionis ut amentes et [Col. 0754D] fatuos impetunt, praeter illa puerorum quotidiana ludibria, quibus non satis est inferre linguae convitium, turpia exaggerare scurrilitatum, verumetiam tergo nos lapidibus insectari non desinunt. Quid illud memorem, quod in contumeliam signi venerabilis proferunt, quod cum forte competens tempus [Col. 0755A] psallendi signum fidelibus dare compulerit, et imminens hora obsecrationis indicium populis facere consuetum poposcerit, mox ut illectum superstitione mendaci vulgus clangorem tinnientis metalli aure captaverit, in omnem maledictionem et spurcitiam linguam admovere non differt. Ergo non incongrue maledicuntur, qui tanto odio adversus Dei sortem sequipedas suos informant. Saepe ab eis et incessanter calumniamur, causaque religionis eorum saevitiam ubique perpetimur. Adeo ut multi ex eis tactu indumentorum suorum nos indignos dijudicent, propiusque sibimet accedere exsecrentur. Magnam scilicet coinquinationem existimantes, si in aliquo rerum suarum admisceamur. Cum utique milites Dei veritatem coram eis magis confessi fuerint, quam maledicta [Col. 0755B] injecerint, veri magistri praecepta servantes, quibus olim discipulos informaverat, dicens (Marc. VIII, 38) [a 1Kb] : Qui enim me confessus fuerit, et verba mea in generatione ista adultera et peccatrice, hunc et Filius hominis confitebitur, cum venerit in gloria Patris sui, et sanctorum angelorum. Quis ille tam vecors est, qui laudibus deroget beatorum obviantium pro defensione justitiae cultoribus impietatis? Dictum sane fuerat eis: Ecce ego mitto vos sicut oves in medio luporum: estote ergo prudentes sicut serpentes, et simplices sicut columbae (Matth. X, 16). Cujus praecepti sensum hunc esse arbitror quod immista gentibus caterva fideli, quasi innocentia praedita ovium, truculentiam ferre cogeretur luporum. Ac ne segnitiei dediti facilius versutiis succumberent inimici, congrue [Col. 0755C] divinitus admonentur, ut essent cum adversariis fidei opportuna semper cautela subnixi, et contra astutias hostium erecti ubique et providi. Ne pravae doctrinae verbis illecti protinus corrumperentur sensus eorum, et discederent ab aequitate. Porro etiam Christiani admonentur: Confratribus vestris et domesticis fidei exhibete vosmetipsos, ut Dei ministros in multa patientia, in longanimitate, in benignitate, in Spiritu sancto, in charitate non ficta, in verbo veritatis, in virtute Dei: per arma justitiae a dextris et sinistris, per gloriam et ignobilitatem, per infamiam et bonam famam: ut seductores et veraces: sicut ignorati et cogniti: tanquam morientes, et ecce vivimus (II Cor. VI, 4 et seqq.). Et iterum: Estote autem invicem benigni, misericordes, donantes invicem, sicut et Deus [Col. 0755D] in Christo donavit nobis (Ephes. IV, 32): ut vere columbarum sectantes simplicitatem, eodem intuitu quo vestram, proximorum quoque affectetis salutem. [Col. 0756A] De quorum constantia, simplicitate, et fortitudine, discretione, et prudentia Eusebius Caesariensis episcopus rerum ecclesiasticarum historiam texens, ait: »Erant ergo martyres Christi inter fratres humiles, inter persecutores elati, suis mites, adversariis terribiles, Christo subjecti, diabolo erecti.« Sed et Arnobius (de quo supra memoravimus) aliquid huic simile in eodem psalmo disseruit, dicens: »Age ergo, et cum pugnantibus pugna; et si auxilium poposcis a rege, repugnantem te ostende. Linguae contra te pugnant, quas acuunt haeretici, sicut serpentes: his et tu esto sicut serpens astutus, et te simplicem ut columbam esse civibus tuis, id est catholicis solis ostende. [b 1Kb] Caeterum haereticis, et cunctis contra veritatem venientibus, ipsis serpentibus esto astutior. [Col. 0756B] Noli timere: jussum tibi est a Domino tuo. Tam bona est astutia contra malitiam, quam benigna simplicitas circa justitiam. Occide haereticos, et Domini tui spirituali gladio interfice inimicos.«

22. Sic nimirum beati martyres (13) Emetherius, et Celedonius, cum tradere pro Domino animas anhelarent, tali sese invicem ad passionem astantes hortatu impellunt: »Feriat [c 1Kb] ubique hostem missilibus suis vibrata confessio, et latentem fidei inimicum, ubicunque fuerit, inquiramus.« O incomparabilis magnanimitas, et fortitudo admiranda, laudanda, atque imitanda sanctorum! Qua, etiam si torpeat inimicus, ac persequi Ecclesiam Dei sinat, irrumpere tamen latebram ejus, et incitare ipsum ad bellum jubemur; ut hostem frigidum strenuus [Col. 0756C] agonotheta accendat, proferat latentem, erigatque ad conserenda certamina desidem. Et quanquam effuso cruore consternatis membris succumbat, feret tamen ad sedem patris captum ex hoste triumphum, spiritus belliger victoriae laurea potiturus. Quia in eo vires militis comprobantur egregiae, quo non requisitus ultro se obtulerit palaestrae martyrii, sancta Scriptura testante (Judic. V, 2) [d 1Kb] : Qui propria voluntate obtulistis vos discrimini, benedicite Dominum. Si ergo qui zelo charitatis nostrae adversariis nostris fidelis expugnator occurreret, arma sumeret, ensibus desaeviret, animam ponere contenderet, nequaquam eum immunem condignis pateremur donariis, ejusque liberalitatem largo munificandam beneficio censeremus; quanto potioris gloriae honore ferendi sunt, [Col. 0756D] qui obtentu capessendi gratiam Regis aeterni, vigore aucti justitiae, ad obitum quoque resistentes infensis, crudeli morte perempti sunt? Ille denique angelus [Col. 0757A] veritatis et praeco justitiae, Redemptoris praecursor, et nuntius pacis, Baptista Joannes, cum regem iniquum de stupro Herodiadis commoneret, cumque adulterino incestu thorum violare fraternum inhiberet, ergastulo propter veritatis professionem detruditur, ibique absque ulla fidei persecutione truncatur (Marc. VI, 17). Nec tali succumbere recusavit dispendio, qui sine dubio noverat, divino revelante Spiritu, tantumdem esse propter justitiam mori, quam pro fidei confessione prosterni. Unde et Dominus vitalia discipulis doctrinae ministrans praecepta, sic eos de monte alloquitur: Beati qui persecutionem patiuntur propter justitiam: quoniam ipsorum est regnum coelorum (Matth. V, 10). Et quid aliud ad omnia beatitudinis praemia, quam coelorum affectandum est regnum?

[Col. 0757B] 23. Calumniantur etiam inimici ultroneum ad mortem eorum progressum, quos [a 1Kb] passim liberalitas regis suum incoli jusserat Christianismum. Sed praecessit hoc reor exemplum (14) in illis septem fratribus, quos gesta beati Juliani commemorant. Qui ideo quod Augustalibus praepollebant natalibus, ex decreto principum libere exercebant religionis catholicae cultum. Sed tamen in agone sudantem beatum Julianum cernentes, illico ad bellum prosiliunt, et amore martyrii voluntarium obitum expetunt. Legitur quoque de Domino in Evangeliis: Obfirmavit faciem suam, ut iret in Hierusalem (Luc. IX, 51). Quod ita sanctus exponit Hieronymus (Quaest. 5 ad Algasiam): »Obfirmatione enim et fortitudine [Col. 0757C] opus est ad passionem sponte properanti. Unde et Ezechieli, cui dixerat Deus: Fili hominis, in medio scorpionum tu habitas, ne timeas; obfirma (inquit) faciem tuam. Et dedi faciem tuam aeneam, et frontem tuam ferream (Ezech. II, III, IV), ut si forte surrexisset contra eum malleus universae terrae, quasi incude durissima resisteret, malleumque contereret. De quo scriptum est: Quomodo confractus est, et contritus est malleus universae terrae (Jer. L, 23)?« Idem quoque doctor in supradicto opere quamdam Evangelii sententiam exponens, ait (Ibid. IX. 3): »Non est delicata in Deum, et secura confessio: qui in me credit, debet suum sanguinem fundere. Qui enim perdiderit animam suam in praesenti, lucrifaciet eam in futuro.« Denique Agabus propheta, [Col. 0757D] cum venisset ad apostolos tollens zonam Pauli, alligavit sibi pedes et manus, et ait (Act. XXI, 10 et seqq.): Haec dicit Spiritus sanctus: Virum cujus est zona haec, sic alligabunt in Hierusalem Judaei, et tradent in manus gentilium. Quod cum audissent apostoli, et qui loci illius erant, ne ascenderet Hierosolymam, cum lacrymis precabantur. Tunc respondens Paulus, dixit: Quid facitis flentes, et affligentes cor meum? Ego enim non solum alligari, sed et mori in Hierusalem paratus sum propter nomen Domini Jesu Christi. Et cum ei suadere non possent, quieverunt dicentes: Domini voluntas fiat.

[Col. 0758A] 24. Sic namque et (15) felicissimus Felix cum fideli relatu persecutionem catholicorum, quae apud Gerundam Hispaniae urbem confinem Galliae gerebatur, comperiret, crudeliterque Ecclesiam Dei ibidem a paganis infestari cognosceret; extemplo litteraturae liberalis studium derelinquens, quod in Caesarea Mauritaniae positus excolebat, praepeti navigatione aequore transmisso, praedictum oppidum adiit, ibique martyrium, quod patriae suae deerat, devotus miles Christi triumphabiliter consummavit (16). Sic sanctus Sebastianus, sic beatissimus Thyrsus, sic electus Adrianus, sic Justus et Pastor (17), sic Eulalia virgo Barchinonensis, sic Babylas pontifex, multique alii sponte se obtulerunt, et coronati sunt. Et idcirco, ut quidam sapientium meminit: » [b 1Kb] Inter [Col. 0758B] primas dignitates regnorum coelestium sunt ponendi, qui ad passionem venerunt non quaesiti: et excellentis voti est, inter tormenta prosilire, ubi non est criminis latuisse.«

25. Sed in veritate (18) crimen esse fatendum est latitare, si virtus excellentis meriti est ultro procedere; quando fidei nostrae confessio praedicationem exigit, et testimonium postulat. Nam si audito verbo veritatis, fidem incredulus non accommodet, magisque exprobret evangelizanti quam credat; cum sit ante cognitam veritatem inculpabilis, fit postmodum sanctae praedicationi obnoxius. Quia non poterit de ignorantia se excusare, ubi veritas elucubrata responderit, Domino et magistro testante: Mementote sermonis mei, quem ego dixi vobis: Non est [Col. 0758C] servus major domino suo. Si me persecuti sunt, et vos persequentur: si sermonem meum servaverunt, et vestrum servabunt. Sed haec omnia facient vobis propter nomen meum: quia nesciunt eum qui misit me. Si non venissem, et locutus eis non fuissem, peccatum non haberent: nunc autem excusationem non habent de peccato suo (Joan. XV, 20).

26. Objiciunt etiam adversarii corporum eorumdem corruptionem. Sed, quaeso, respondeant quid obest coelesti jam praemio coronatis, quasi illi carnis affectarint honorem, qui vere noverant perlatam olim mortalibus legem, qua dictum est Adae (Gen. III, 10): Pulvis es, et in pulverem redigeris, aut per supplicia tyrannorum, quibus datum est corpus occidere, quandoque finem accipere? Quia omnis caro [Col. 0758D] fenum, et omnis gloria ejus quasi flos agri (Isa. XL, 6). Et cum omnem dicit, nullius carnem ex humano semine orientem reliquit (et licet audenter, dicam tamen) non patriarcharum, non prophetarum, non apostolorum, non martyrum. Legant apostolorum Actus, qui ista somniant, et invenient, testante Petro, David illum a Deo electum, et secundum cor suum fidelissimum servum, sepulturae corruptionem esse perpessum, iis verbis Apostolo disserente: Viri fratres, licet audenter, dicam de patriarcha David, quia et defunctus est, et sepultus est: et sepulcrum ejus est apud nos usque in hodiernum diem: et caro [Col. 0759A] ejus vidit corruptionem (Act. II, 29). Considerent patriarcham Job vermibus scatentem (Job. II, 7, 8), et Lazarum evangelicum ulcerosum prae foribus purpurati divitis mendicantem (Luc. XVI, 20). Percurrant caeterorum sanctorum, adinstar siderum coeli, diversarum victoriarum fulgentia gesta, et insultet, si audet, sacrilegus eorum putrida membra, doloribus tormentorum, poenisque consumpta. Sed haec temporalis corruptio corporum in nullo detrimentum infert animabus sanctorum: quae tamen incolumis materies carnis prodesse non poterit in futuro iniquis. Nam cur vana sollicitudine de corporum integritate distenderentur, qui vere noverant omnem temporalem salutem etiam cum ipso mundo perire, et illam protoplasto Adae sententiam mortis collatam [Col. 0759B] generaliter cunctis mortalibus congruere: Pulvis es, et in pulverem reverteris (Gen. III, 10)? Sancti etenim, qui expertes ejus legis non sunt, quod in terra sua, id est Hierusalem coelesti, duplicia nacturi sunt praemia; non magnopere corporalem pensant jacturam, quam veraciter in illa generali hominum resurrectione de quibuscunque labefactationibus, locis, antris, et speluncis, seu ex aliorum elementorum abditissimo sinu, quo dilapsa cadavera perierint, in temporis puncto reddenda, et reintegranda ex legali auctoritate cognoscunt et credunt: ut ipsi quidem sancti duplici praemio congaudentes, bina confusione conterant impios ac peccatores.

27. Unde obsecro vos, o sancti fratres nostri, et sorores in Christo beatae, ne stultorum assertionibus [Col. 0759C] exturbemini, aut conjecturis creduli nescientium aliquo saltim scrupulo (quod absit) contra Dei milites moveamini. Hi sunt enim qui piae religionis ardore non compunguntur, et idcirco non solum veritati favere non possunt, verumetiam fidem sanctam, quam leviter et non alto credulitatis fundamento cordibus gerunt, defendere nequeunt, magis derogantes si propter illam quis ultroneus moriatur, quam dolentes si ab ea plures recedendo laqueum praevaricationis incurrant. Et hinc ad sacrilegium impietatis facile prolabuntur, dum quod a Deo justificatum est, isti condemnare non vereantur. Plebs sine disciplina, de quibus scriptum est: Et impie agent impii, neque intelligent omnes impii (Dan. XII, 10): qui, ut sal infatuatus, a coetu catholicorum [Col. 0759D] foris projiciendi, et ab omnibus conculcandi, ac velut nemus infructuosum securi evangelica praescindendi, igni perpetuo deputandi sunt.

28. Pensandum est, fratres, cui dispendio subjacebit, qui tantae victoriae laudem infamare non metuit, qui tot virorum triumphis obvius venit. Illi quidem praedicationis apostolicae non immemores, non erubuerunt testimonium Domini nostri Jesu Christi, et veritatem sancti Evangelii ad confusionem impii doctoris et cultorum ejus palam proferre. Quem unum, et magnum ex pseudoprophetis, ore Dominico olim per Evangelium denotatis, esse cognoverant, dum cauta circumspectione apostolos intentos fore juberet, dicens: Videte ne quis vos seducat; [Col. 0760A] multi enim pseudoprophetae venient in nomine meo, et seducent multos (Matth. XXIV, 4, 5): et nos formidine amittendi temporalem honorem, quos martyres non colimus, haereticos protestamur. Vae illis qui ista sectantur! Vae eis qui bonum putantes malum, et lucem convertentes in tenebras (Isa. V, 20), quod patulis refutarunt blasphemiis, occultis etiam convitiis insequuntur! Ne inter martyres habeantur, ne debita eis reverentia exhibeatur, qui contumaciori spiritu contra inimicum fidei ore blasphemo venientes, digna ultione consumpti sunt (19). Ac ne caeteri ad hujusmodi palaestram discurrant, schedulis anathematum per loca varia damnari jubentur. Si ergo ab iis Dominus abstrahit praemium, eo quod apertum et spontaneum adversus [Col. 0760B] hostem religionis gesserint bellum, quanto longius aberunt ab aeterni Regis consortio, qui id occultis murmurationibus timore carnis depressi quotidie agunt? Nunquid ori nostro haec praedicatio deest? Nunquid vacua est catholicorum professio tali praeconio?

29. Resistendum est igitur omnino justitiae adversariis, et nullatenus pro defensione veritatis corporalis interitus differendus. Merito namque hoc ab illis exercitatur, qui aucta virtute magnanimitatis divinitus illustrati sunt, uberioremque pensant certaminis fructum, quam securae confessionis profectum: non interim penitus imbecillia contemnentes Ecclesiae membra; quia scriptum est: Spiritus quidem promptus, caro autem infirma (Matth. [Col. 0760C] XXVI, 41) (20). Nec violenter ad hoc stadium pertrahendi sunt, qui coelitus non compuncti sunt: scriptum est enim: Qui potest capere capiat (Matth. XIX, 12). Et iterum: Eligentur, et dealbabuntur, et quasi igne probabuntur multi (Dan. XII, 10): non omnes. Quamobrem terminis donorum, quae Deo dispensante unusquisque sibi inesse cognoscit, contentus sit, nec supra mensuram collati muneris quisquam temere conatum extendat. Hinc congruit, ut qui se destitutum viribus ad praeliandum non ignorat, et minus posse proprio judicio considerans, aciem hosti non paret, e regione sponte praeparantibus non resistat. Ut quem non habent certamina expeditum, pavorque bellandi efficit timidum, hunc justa non inveniat detractionis ultio puniendum. Quoniam [Col. 0760D] scriptum est: Omne verbum otiosum quod locuti fuerint homines, reddent de eo rationem in die judicii (Matth. XII, 36). Quod si omnis vaniloquus condemnandus veniet in judicium, qua sententia punietur infamator sanctorum? Qui enim sui non imperitus grandia non exsequitur, gradientibus ad celsiora non adversetur: haereatque imis, et solo proclivibus, qui nequit meditari sublimia. Ut est illud apud Salomonem: Altiora te non investigaveris, et profundiora ne exquisieris (Eccli. III. 22). Et consequenter (21). Cato infert philosophus:

Quod potes, id tenta operis; ne pondere pressus
Succumbat labor, et frustra tentata relinquas.

30. Certe si quosdam palam quae sancta sunt profitentes [Col. 0761A] infernus tenet, multo magis qui in abscondito veritatem praedicant claustra possident inferorum. Quia si oberit palaestricum luctamen justitiae assertoribus, profecto nihil proderit clam veritatem fatentibus. Et quae mens religiosa hanc insaniam credat, ut ex eo in opprobrium veniat veritas, reprobans malum, ex quo non violenter trahimur ad gentilitium malum? Et inde ipsa justitia martyriale non habeat praemium, quae in auctorem sceleris patulum infert convicium? Unde libenter a cultoribus ejusdem vatis inter regni eorum privilegia fidei Christianae sinimur gestare vexillum. Quasi eorum patientiae sit deputandum, quod inter ipsos sine molestia fidei degimus, et non potius divinae dispensationi sit referendum, quae patriarchas, prophetas, [Col. 0761B] et apostolos suos inter feritates gentium conservavit, honoribus extulit, dignitatibus sublimavit. Qui etiam pia promissionum spe discipulos consolans, ait: Ecce ego vobiscum sum omnibus diebus usque ad consummationem saeculi (Matth. XXVIII, 20). Quapropter non hujus impiae gentis beneficio, in cujus ditione nostro compellente facinore sceptrum Hispaniae post excidium et evulsionem regni Gothorum translatum est (quod felicissimo fidei Christianae pridem cultu pollebat, venerabilium sacerdotum dignitate florebat, et admirabili basilicarum constructione fulgebat); sed gratia Redemptoris sui, et ejus assiduo comitatu, Ecclesia custodiri meretur, qui dixit: Sicut lilia inter spinas, sic amica mea inter filias (Cant. II, 2). Et iterum: In medio nationis [Col. 0761C] pravae et perversae: inter quos lucetis, sicut luminaria in mundo (Philipp. II, 15).

31. Sed noverint ipsi, qui haec obstinata mente de martyribus Dei sentiunt, impurisque linguis gloriam sanctorum mutilare non verentur, quod cum eisdem sanctis causas in futuro examine sunt acturi, et, nisi fructuosa praecesserit satisfactio, rationem ante tribunal Domini reddituri. Nam qua fronte clarificatum gloria passionis tunc vultum eorum aspiciet in contubernio Regis aeterni ob meritum constantiae glomeratorum, quos hic tantis impetiit blasphemiis, tantis laceravit opprobriis, tantisque affecit injuriis? Tunc utique cum justi in magna constantia adversum eos astiterint, qui se angustiaverunt, et gloriam martyrii eorum non coluerunt, [Col. 0761D] et qui abstulerunt labores eorum: reor, videntes turbabuntur terrore horribili, et mirabuntur in subitatione insperatae salutis, dicentque inter se, poenitentiam agentes, et prae angustia spiritus gementes: Hi sunt, quos habuimus aliquando in derisum, et in similitudinem improperii. Nos insensati vitam illorum aestimabamus insaniam, et finem illorum sine honore. Ecce quomodo computati sunt inter filios Dei, et inter sanctos (22) sors illorum inventa est. (Sap. V, 1 et seqq.).

32. Vellem responderent mihi Christi militum derisores utrum amor mortis eos ad mortem perduxerit, an non magis oblectatio paradisi, ut aeternae mortis evaderent incendia, ad supplicium ire coegerit? [Col. 0762A] Quantum reor, nullus responderet, quod intuitu moriendi obitum expetierint sancti; sed ut per temporalem interitum ignes evitarent perpetui lethi. Quapropter eos incunctanter eadem remuneratio nihilominus consequetur, quae fuit causa moriendi, non quae exstitit voluntas moriendi. Unusquisque ergo eorum quod vult credat, dicat, vel sentiat: me tamen ea pars firmum obtinet defensorem, quae cum summa reverentia eorum cultum veneratur, et extollit honorem: ibique fidelem sub testimonio Domini nostri Jesu Christi dono assensum, ubi eorum praecipuis titulis sublimatur tropaeum. Quapropter in posterorum notitiam hunc decrevi manere tractatum, ut qualem de dominorum meorum tulerim agonem judicium, et aetatis nostrae vulgus [Col. 0762B] noverit, et futurum.

33. Vos autem, viri fratres, credite mecum, imo cum omnibus pie religioseque beatorum certamina venerantibus credite beatos esse martyres talia exsequentes, et feliciores animas sub eorum testimonio morientes. Armate credulitate fidei pectora vestra, solvite divinis laudibus ora, summique Redemptoris beneficia extollentes, praeconate et dicite: Moriantur animae nostrae morte istorum, et fiant novissima nostra horum similia (Num. XXIII, 10). Qui dat lassis virtutem, et iis, quibus nullae suppetunt vires, potentiam potenti dextera roborat in certamine, det mihi ut usque ad mortem pro eo fortiori animo cum his militem, qui perfecto desiderio in ejus amorem exaestuant. Quia non erit immunis [Col. 0762C] coram Domino intentio, quae pro veritate exeritur; neque ullatenus repudianda mors, quae pro justitia irrogatur. In tali igitur conflictu laudatur Christus, detestatus remanet hostis iniquus, atque sub eadem professione necem excipit furibundam miles strenuus.

34. Ideoque non solum ii qui talia confitendo sub ictu gladii ceciderunt, digno praeconio celebrandi sunt, verum etiam illi digna laude efferendi, qui talium laudibus oblectantur. Quia cum martyrum gloriae passionibus acquisitae recoluntur, et beatorum certamina edita reserantur, debitus honor martyribus redditur, ac piae mentes exemplorum incentivis armantur. Et si martyrium nequeant adipisci, ad participium tamen merebuntur honorandorum [Col. 0762D] praemiorum promoveri; ut quorum ascribi triumphis cupiunt conscientiae voluntate, non imparem sumant ex devotione mercedem. Nam si pessimis factis animum accommodare perversitatis est, quomodo optimis communicare non est virtutis? Et cum Deus omnipotens judicem se non solum factorum, sed etiam votorum insinuet, cur piissimum in martyribus semper votum intentum non conciliet gaudia beatorum? sancto David approbante: Mihi autem nimis honorificati sunt amici tui, Deus (Psal. CXXXVIII, 17). Et iterum: Qui vos diligit, me diligit, et qui vos recipit, me recipit (Luc. et Matth. X).

35. Ipsi denique sancti corpora sua gladiis offerentes, perennem animarum incolumitatem capessunt; [Col. 0763A] et acquirentes sibi in regno Christi electorum consortium, relinquunt nihilominus persecutoribus aeternae poenalitatis incendium. Quia licet scriptum sit: Posuerunt mortalia servorum tuorum escam volatilibus coeli: carnes sanctorum tuorum bestiis terrae. Effuderunt sanguinem eorum velut aquam in circuitu Hierusalem: et non erat qui sepeliret (Psal. LXXVIII, 2, 3) [a 1Kb] ; tamen ad puniendum saevitiam eorum occurrent, qui ista fecerunt; non ad derogationem virtutum proveniet eorum qui talia sustinuerunt: ut ea ipsa crudelitas cumulum perditionis lictoribus augeat, martyribus vero sanctis praemium sempiternae felicitatis acquirat. Nam quamvis haec obtutibus hominum dira et aspera videantur, tamen pretiosa est in conspectu Domini mors sanctorum ejus [Col. 0763B] (Psal. CXV, 15).

36. Vos autem, fratres, et sanctae in Domino Jesu Christo sorores, gaudete et exsultate, quod manipulos messis vestrae in horreum Domini recondendos jam praemisistis. Jam fructus seminis vestri Sion illa beata civitas habet: illa pacis visio Hierusalem coelestis domesticos cognationis vestrae in pace suscepit. Pergite securi, properate exsultantes. Itui vestro nullus adversari quibit, nullus contradictor assistet: pervenientesque ad patriam, procedet in occursum vestrum non solum illa cohors sanctorum, qui nuper coronati sunt, verum etiam caetera turba electorum, quorum consortio isti novitii martyres annumerati sunt.

37. Ergo libet mihi, fratres, paululum jucundantis [Col. 0763C] more loqui vobiscum: et pro charitate sufferte verbosum, quem ex dilectione Christi cernitis in laudibus versari sanctorum. Quoniam ut meritorum meorum evaderem debitum, et beatorum adipiscerer intercessionis suffragium, hoc opus victoriis dedicans martyrum, decrevi appellare Memoriale sanctorum: ut ex quo vinctis compatimur, et Dei amicos veneramur, saltim eorum patrociniis adjuvemur. Dicitur enim in Psalmo: Mihi autem honorificati sunt amici tui, Deus, quia valde confortatus est principatus eorum (Psal. CXXXVIII, 17). Quamobrem, fratres carissimi, et sorores beatae, jubete me vestris admitti tripudiis, quem non sinit abesse talibus gaudiis hujus confessio operis. Nec invida affectatione vobismet solummodo vindicetis sanctoruni [Col. 0763D] patrocinia martyrum, quos nostis pro totius Ecclesiae membris subiisse discrimina passionum. Sed quare ego diutius his gaudiis immorari delector, quasi vestrum sit nostro satisfacere optatui? Certe ut saltim non sine consultu vestro adsint nobis Dei testes in tribulatione quaesiti, qui generaliter pro [Col. 0764A] grege catholico coram Patre et angelis ejus manent solliciti. Itaque et vestri et nostri sunt. Ex vobis carne prodierunt, sed nobiscum uno baptismatis fonte renati sunt. Nihil est quod de eorum gloria vobis privatim vindicetis, quia omnes in Christo unum sumus. Nam et nos quosdam ex illis ad praelium incitavimus: et si ipsi pugnare desivimus, arma tamen quibus militarent suggessimus. Quosdam vero ex consanguineis inter ipsos martyres in coelum praemisimus. Paulum loquor levitam egregium, carne nobis connexum, et Sanctium [b 1Kb] auditorum nostrum, qui secundo conflictu post beatum Isaac perrexit ad Christum [c 1Kb] . Sed nunquid soli de perfectione eorum gloriabimur, quia quos informavimus, quos fratres habuimus, vicisse videmus? Sit [Col. 0764B] commune omnibus gaudium: sint cunctis indiscrete fruenda felicium monumenta virorum. Misceamus utrique vota, et paribus studiis laudum Deo persolvamus libamina, cujus dono reddita sunt nobis inoliti temporis felicia saecula. Quibus olim tempestatibus persecutionum crebrissimis Christiana Ecclesia lapides in illius coelestis Jerusalem coaptabat digniter structuram ad Dei gloriam, cujus munere pugnant sancti, et vincunt; oppetunt mortem, et vivunt: cujus gratia roboratur constantia martyrum: cujus virtute quidquid saevitia protulit impiorum, virili animo praegrediuntur. Quia non sunt condignae passiones hujus temporis ad superventuram gloriam, quae revelabitur in eis (Rom. VIII, 18). Nec pendunt, quo mortis genere hanc vitam amittant, quandoquidem [Col. 0764C] per hujus defectum perennis regni felicitatem exspectant.

38. Verum quia semper laudabilis est mediocritas, faciliusque lectorem oblectat succincta brevitas quam fastidiosa prolixitas, ideo finali claudendus est limite liber. Ne praeter unam, et summam incultionis suae absurditatem, alium parturiat meditantibus ex longa verbositate laborem. Hinc vos instanti jam voluminis termino, o corona sanctorum, ego ipse licet indignus vestri laudator Eulogius postulo, ut hoc opus vobismetipsis probatum efficiatis, acceptum sanctificetis, sanctificatum Deo libetis, neque inordinatam narrationis ejus seriem pensetis; sed velle meum potius quam posse considerantes, voluntatis votum, non impossibilitatis remuneremini defectum. [Col. 0764D] Quia ideo primitias hujus commentarii (23) prae omnibus philosophis patriae nostrae vobis offerre curavi, ut ejus obtentu vestrum habeam patrocinium, vestroque interventu omni caream vitio: quod Dominum contra me pro peccatis offensum merear et nunc et in aeternum invenire propitium. (24) Et [Col. 0765A] licet inde gravioris culpae me obnoxium conscientia mea remordeat, quia res praeconabili stylo ad posterorum notitiam ordinandas temere infecerit eloquii mei inculta barbaries; tamen ex eo tanti [a 1Kb] deliquii remedium adipisci spero, ex quo omnem vim suam brevitas ingenii nostri in laudem vestram expenderit. Sed et susurrationibus maledicorum obvius veniens, acies perfidorum prostravit, fundamenta subvertit, vires confregit. Ac veluti canes, qui ardentissimo zelo pro dominis suis saepe rixare non desinunt, eo amplius in importunis latratibus exacerbantur, quo forte impugnatoris fuerint verbere lacerati; ita nos licet asperrimi temporis angustia coarctemur, et imminentibus periculis obruamur, nullatenus tamen linguam de vestris laudibus abstraximus, aut de [Col. 0765B] perfidorum insectatione cessavimus. Haec nos quadam spe cogunt laetos existere, et de clementia boni Parentis confisos manere. Et idcirco non me desperare hujus faciet oratio inculta, et vilis oblatio muneris [Col. 0766A] de obtentu gratiae Redemptoris; quia plus coram ipso votivum novi valere affectum, quam segnem affluentiam munerum. Quapropter iterata supplicatione vos quaeso, milites Dei, bellatores egregii, testes idonei, martyres Christi consortes regni perpetui, ut me hic fideli servitute Deo jungatis, et post debitam pro sceleribus in futuro examine ultionis sententiam a me auferatis. Ut qui liber Memoriale sanctorum a nobis appellatus, vestrorum actuum gloriosam memoriam praeconatur, memoriam meam coram tribunali futuri judicis favore suae acceptionis in sortem ovium praescribat. Quo a laeva in partem dexteram demutatus, pii Redemptoris aspectibus sine confusione merear perfrui: nulloque praepediente reatu, illi coetui connumerari promerear, cui idem [Col. 0766B] Redemptor pia voce dicturus est: Venite, benedicti Patris mei, percipite paratum vobis regnum a constitutione mundi (Matth. XXV, 34).



LIBER SECUNDUS.
[Col. 0765]


PRAEFATIO.

Contigua hujus secundi operis brevitas martyrum tantummodo beatorum gesta exponens, nomina, aetates, ortus, diesque allisionum fideli proferet relatione: [Col. 0765C] quo prudens lector per paululum prioris libelli seriem protelatam compensans, quos praeconio suo extulerit, sive econtra quos zelo Dei armatus incesserit, facilius possit conjicere. Nam quod ille vario disputationis ambitu obvolute disponit, iste enucleatim compendiosa disserit brevitate. Quem per capitula ideo digessimus, ut uniuscujusque martyrum agonis principia liberius se meditantibus exhiberent.



CAPUT PRIMUM. De Perfecto, presbytero Cordubensi, martyre.

In nomine Domini. Regnante in perpetuum Domino nostro Jesu Christo, anno incarnationis ejus octingentesimo quinquagesimo, aera octingentesima [Col. 0765D] octuagesima octava, (1) consulatus autem (2) Habdarrahagman vicesimo nono: cujus temporibus rebus et dignitate gens Arabum in Hispaniis aucta, [a 1Kb] totam pene Hiberiam diro privilegio occupavit (3); Cordubam vero, quae olim Patricia [b 1Kb] dicebatur, nunc sessione sua urbem regiam appellatam, summo apice extulit, honoribus sublimavit, gloria dilatavit, divitiis cumulavit, cunctarumque deliciarum mundi affluentia (ultra quam credi vel dici fas est) vehementius ampliavit: ita ut in omni pompa saeculari praedecessores generis sui reges excederet, superaret, et vinceret. Dumque sub ejus gravissimo jugo Ecclesia orthodoxorum gemens, [Col. 0766B] usque ad interitum vapularet, venerabilis memoriae Perfectus presbyter, Cordubae natus, et sub paedagogis basilicae sancti Aciscli clara eruditione nutritus, plenissime ecclesiasticis disciplinis imbutus, et vivaci [Col. 0766C] educatione litteraria captus (4), necnon ex parte linguae Arabicae cognitus, totam pene juventutem (5) in praedicto transegit coenobio.

2. Quodam vero die dum ob rei familiaris necessitatem iter perageret, et rerum domesticarum commodis consulens, per urbem ingrederetur, quorumdam gentilium sciscitationibus de fide catholica exploratur, suumque coram eis de Christo, et propheta Mahomat testimonium proferre jubetur. Qui continuo diffuso ore divinitatis Christi potentiam profitens, et esse Deum super omnia benedictum in saecula praeconans: »Vatem (inquit) vestrum qualiter apud catholicos habeatur exponere non audeo, quia gravi molestia propter hoc vos vulnerari non ambigo. Verum si foedus intercesserit amicabile, [Col. 0766D] et pacificam fidei pactionem accommodatis, dicam quo Evangelii testimonio denotetur, vel qua veneratione a christicolis excolatur.« Illico fraudulenter fidem spondent, et quidquid de illo apud religiosos tenetur, omni pulsa formidine enarrare compellunt. Ad haec prudens sacerdos Arabice illos reciprocans pseudoprophetam illum et falsissimum dogmatistam, quia plures seduxerit, ex Evangelio protulit, dicens: »Multi pseudoprophetae venient in nomine meo, et multos seducent: et dabunt signa magna, et prodigia, ita ut in errorem inducantur, si fieri potest, etiam electi (Matth. XXIV, 24).« »E quibus inter caeteros summus hic propheta vester hostis antiqui praestigiis [Col. 0767A] occupatus, daemoniorum figmentis illectus, maleficiorum sacrilegiis deditus, multorum parvipendentium corda lethali veneno corrumpens, aeternae perditionis laqueis mancipavit. Sic nulla spiritali discretus prudentia, principi Satanae eorum fidem accommodat, cum quo ipse asperrima inferorum luiturus tormenta, vos quoque sequipedas secum arsuros, inexstinguibilis camini deputavit incendiis. Nam quo pacto inter prophetas reputabitur, aut quare non maledictione coelesti plectetur, qui Zeinab uxorem vernaculi sui Zaid specie decoris ejus obcaecatus, jure barbarico auferens, sicut equus et mulus, in quibus non est intellectus (Psal. XXXI, 9), adulterina sibi copula nexuit, seseque ex jussu angeli hoc (6) egisse praedixit?« Multa deinde beatus [Col. 0767B] Perfectus de foeditatibus et libidinibus quae lege Mahometica praecipiuntur, superaddidit; et tandem finem his verbis fecit: »Sic fautor immunditiae, et libidinum voluptatibus serviens, omnes vos perennis luxuriae impuritatibus dedicavit.« Alia etiam plura, prout noverat, de ipsius nefandissima doctrina eis exponens, multaque auditui exosa coram omnibus denuntians, licet non tunc illum superbo oculo impetierint, accensum tamen ultionis furorem in corde ad perniciem ejus reponunt.

3. Perficit Dei famulus sibi hinc necessariae rei utilitatem; et expleto sui itineris cursu, propriae quietis cellulam repetens, securus aliquandiu permansit. Caeterum post non longam digressionem temporis, dum occasio familiaris necessitatis eum [Col. 0767C] aliquo ire compelleret, casu per eosdem, cum quibus dudum conflictum gesserat, habuit commeatum. Quem aemuli venientem ab eminus contuentes, aeternum adversus eum sub pectore vulnus servatum, in apertum produnt incendium, et in vindictam sui vatis circumastantium hoc modo hortantur conventum: »Ecce quem temeraria pridem impellente insania, tanta coram nobis adversus vatem ([7] psallat Deus super eum, et salvet eum) maledictionis verba protulit, quanta nullus vestrorum auditus potest perferre.« Hoc autem genere benedictionis semper ad honorem ejus utuntur: Zalla, Allah, Halla, Anabi. V. A. Zallen. Quod Latine dicitur, Psallat Deus super prophetam, et salvet eum. Et ita quasi apes stimulatae, tota illa cohors perditionis [Col. 0767D] in eum furibunda consurgens apprehensum sub omni celeritate judici vix plantis solum tangentem offerunt, atque hujusmodi de eo testimonium proferunt: »Hunc, quem tuis reverentissimis tribunalibus, judex, attraximus, maledixisse prophetam nostrum, ejusque cultoribus exprobrasse comperimus. Quae vero sententia tales ausus compescat, furiamque retundat, melius tua novit prudentia cogitare.« Tunc judex iniquitatis ergastulis futurum Dei martyrem tradit, ferroque vinctum importabili [Col. 0768A] pondere vinculorum coarctans, victimandum in eo die differt, quo profanis ritibus festivum paschae gaudium apud eos excolitur. Vadit miles Christi exsultantibus animis abdita carceris petens, laetusque illum reorum specum, quasi ad epulas invitatus, ingreditur. Ubi summa timoris et sanctimoniae reverentia praeditus, vigiliis, orationibus, atque jejuniis inserviens, fertur suam sententiam, quam dudum ante judicem formidine mortis negaverat, fortiori mente in virtute sancti Spiritus confirmasse. Et priusquam foro plectendus educeretur, tradunt prophetico vegetatum spiritu de quodam eunucho vocabulo Nazar, claviculario proconsule (qui eo tempore totius reipublicae in Hispaniis administrationem gerebat), dixisse: »Hunc quem hodie super [Col. 0768B] omnes Hiberiae primates fastus principatus extollit, et coelotenus gloriosa potestas in hac parte occidua sublimavit, revoluto venturi anni curriculo ipsum, quo me prosterni die decreverit, non attinget.« Quod ita divina virtus, ut confessori suo jam quidem per squalores carceris elimato revelaverat, implere non distulit.

4. Exactis igitur non multis in carcere mensibus, post expleta jejuniorum suorum tricenna diecula, in quibus gastrimargiae crapulis, et fluxu libidinis, sicuti in [a 1Kb] primo libro digestum est, propensius solito insistunt; illucescit martyri caeteris temporibus gloriosior dies: ille scilicet, quem solemni veneratione summoque tripudio ritu vanae legis gerunt dicatum. In quo se magnum Deo suo praestaturi arbitrantes [Col. 0768C] obsequium, eductum ex antro gladio vindice trucidarunt confitentem Christum in gloria Deitatis manentem, et Ecclesiae catholicae inimicum liberis vocibus exprobrantem atque dicentem: »Prophetam vestrum et maledixi, et maledico, virum [b 1Kb] daemoniorum, magum, adulterum, et mendacem: sicuti professus sum, et profiteor. Profanationes sectae vestrae commenta diaboli esse denuntio. Vos quoque cum ipso duce tenebrarum aeterna luituros tormenta protestor.« Turba vero gentilium, quae intuitu tantae festivitatis (8) in campum ultra pontem fluminis, in parte ab urbe Australi situm, latissima planitie ad exorandum processerat, ovans praepeti regressu ad necem martyris contemplandam sese divertit. Quae jam prostratum ante fores praetorii, suoque se volutantem [Col. 0768D] sanguine cernens, illitis quoque et ipso exstincti sacerdotis cruore vestigiis, aucta jucunditate, ad exsolvendum sacrilegium voti compos regreditur. Nihilominus commoda se facilius potitura confidens, quae tanti hostis sanguine combinatis gressibus incedebat.

5. Sed ad propositum redeamus, et quod ad laudem sui martyris, ipso die quo decidit, divina pietas fuerit operata, sicut plurimorum fideli relatione comperimus, referamus. Nam celerem ad vindicium sui [Col. 0769A] militis ultionem effundens, nonnullos de pessimorum caterva gurgite fluviali immersit. Regredienti namque vulgo a loco orationis, quo ritu sacrilego irrita vota persolverat, plerique ascensis navibus [a 1Kb] dorso vectantur aequoreo: sectoque carinis et praepeti navigio amne, domum revertunt. Inter quos una fluctuatione undarum eversa navicula, quae octonis homunculis vehiculum inter fluctus praestabat, gremio interioris abyssi reconditur. Vix inde nando sex evadentibus, bini naufragio perierunt. Ut non esset vacua Scriptura, quae dicit: Ego Dominus dabo impios pro morte tua, et divites pro sepultura tua (Isa. LIII, 9). Unum enim in coelum crudelitas persequentis praemisit, et duos inferis saeva tempestas fluminis dedicavit. Corpus autem sancti martyris piis religiosorum [Col. 0769B] officiis (9), dignoque praesulis et sacerdotum obsequio in Basilica beati Aciscli (10), in eo titulo, quo felicia ejus membra quiescunt, humatur. Illudque prophetismum divinitus ore ejus prolatum de proconsule eunucho claviculario Nazar, ita (Deo dispensante) impletum est ut carcere adhuc religatus convinctis praedixerat. Nam priusquam in anno altero profanae solemnitatis paschale gaudium perituris occurreret, multis ante diebus eunuchus idem occubuit. Ignita namque febre intrinsecus viscera ejus adusta, et (ut nonnulli ferunt) toxica potione corrupta, ante obitum, dum urgente corporali necessitate ad purgandum alvum secretius cubiculum peteret, disco effusa sunt, et interiit. Sicuti quidam poeta christicola Arii finem describens, heroice lusit, [Col. 0769C] dicens [b 1Kb] :

Visceribus fusis vacuus quoque ventre remansit.
Sic namque Dominus utroque miraculo militem suum glorificans, magnae spei solatiis fidelium vota corrobonat, impiorumque sacrilegam vanitatem stupore vehementi exturbat. Haec nos perpauca ex gestis beati Martyris dixisse sufficiat, quae viris catholicis referentibus, qui ejus contuberniis a principio in vinculis adhaeserunt: sed et ipsorum ethnicorum relatione vera esse cognovimus, dum nos tempore compeditionis nostrae omnes, cum quibus ille Martyr futurus morabatur, vix paucos solutos reperimus. Consummavit autem vir Dei cursum agonis sui in pace (11) quarto decimo kalendas maias, die sexta [Col. 0769D] feria, aera, qua supra adnotatum est.

6. Res vero tanti facinoris in sacerdote commissi, multos otio securae confessionis per deserta montium, et nemora solitudinum in Dei contemplatione fruentes, ad sponte et publice detestandum, et maledicendum sceleratum vatem exsilire coegit, majorisque ardoris fomitem moriendi pro justitia cunctis [Col. 0770A] ministravit. Et quod ab isto uno infida persecutorum exsecutio primitus violenter extorsit, et quod in hunc calida circumventione suadendo ulciscitur; postmodum in plurimos ultro se tali discrimini offerentes exhorruit. Adeo namque terrore nimio ethnicorum universitas in horum progressu concussa est, ut perditionem reipublicae (12) regnique sui excidium jam imminere arbitraretur, ac nostros athletas ab hujusmodi intentionibus inhiberi suppliciter exoraret. Sed nos, sicut hujus voluminis praefatio continet, nostrorum agonistarum aetates, ortus, temporaque decisionis fideli prosequamur stylo; ut quod divino munere nobis, nostraeque aetati conjunctum est, propriis scilicet obtutibus sanctorum contemplari agonem, venturis etiam saeculis [Col. 0770B] pura libelli series innotescat. Ut nostri quoque gaudii futura generatio particeps fiat, dum mente credula vera esse non abnuat, quae sibi catholicorum mandasse industria lectitat.



CAPUT II. De Isaac monacho martyre.

Beatus itaque Isaac ex civibus Cordubensium nobilibus, et locupletioribus parentibus natus, dum primaevos adolescentiae annos ingrederetur, atque inter opes bonaque genitorum tenerrime degeret, adeo ut peritus et doctus lingua Arabica (1) exceptoris reipublicae officio fungeretur; ex improviso spiritali flagrans ardore, monachorum vitam optans (2), Tabanos viculum petiit, qui in partibus aquilonis inter praerupta montium, et condensa silvarum septenis [Col. 0770C] ab urbe milliaribus distans, formosissimis in exercitatione vitae monasticae virorum atque ancillarum Dei rumoribus decoratur. Siquidem in eodem coenobio virum summa timoris Dei reverentia praeditum Hieremiam patruelem habebat: qui etiam inclytus opibus, rebusque abundans, et conjux ejus venerabilis Elisabeth, ac liberi, totaque pene cognatio sumptu proprio fundamenta ipsius coenobii jacientes, divinarum legum perenni adhaesuri obsequio, pridem sese eo contulerant. Ibi per triennium beatus Isaac sub regularibus disciplinis, seu sub reverentissimo abbate Martino praedictae feminae fratre, in sancto proposito militans, extemplo divinitus illustratus, forum adiens, judicem petiit, et ordine quo in praefatione libri disposui, felici obitu sub testimonio Domini [Col. 0770D] nostri Jesu Christi (3) in eadem regia urbe, (4) tertio nonas junias, feria quarta, aera octingentesima octuagesima nona [c 1Kb] occubuit. Cujus corpus equuleo suspensum, post aliquot [d 1Kb] dies cum caeteris, qui eum imitando decisi sunt, rapacissimo igni commissum, usque ad ultimam favillam minutum est, ac deinceps amni perdendum immersum est.



CAPUT III.[Col. 0771A] De Sanctio martyre.

Sanctus vero Sanctius auditor noster, laicus, adolescens (1), ex Albensi oppido Galliae Comatae olim captivatus, nunc autem (2) inter militares regis pueros liber praescriptus, et regalibus annonis nutritus, in eadem urbe regia sub eadem professione, (3) nonas junias, aera qua supra, feria sexta, prostratus est [a 1Kb] , et affixus.



CAPUT IV. De Petro, Walabonso, Sabiniano, Wistremundo, Habentio, et Hieremia martyribus.

Veniamus nunc ad illum mysterii [b 1Kb] senarii sacratissimum martyrum globum, qui uno die, unaque [Col. 0771B] hora sub ictu saevientis mucronis ob testimonium veritatis occisi sunt.

2. E quibus Petrus sacerdos (1) in urbe Astigitana progenitus, (2) et sanctus Walabonsus diaconus ab (3) Eleplensi civitate exortus, utrique prioribus coaevi martyribus, Cordubam studio [c 1Kb] meditandi adeuntes, liberalibus disciplinis traditi sunt. Sed Deo fautore scientia, et doctrina Scripturarum pollentes, sub Frugello abbate monasterio sanctae et gloriosae Virginis Mariae praeficiuntur. Quod (4) in vico Cuteclara, non longe ab urbe in parte occidentali, praeclaro ancillarum Dei proposito enitescit. Sanctus quoque Sabinianus (5) ex vico Froniano montanae Cordubensis, jam plenae juventutis monachus, ortus, et Wistremundus ex Astigia adolescens strenuus, e coenobio [Col. 0771C] (6) sancti Zoyli Armilatensi, quo dudum sub regula, vel abbate se dederunt: unus a tempore longo in castris Domini militans: Wistremundus vero nuper se in idem coenobium conferens, ad martyrium ambo discurrunt. Qui locus pene a Corduba in parte septentrionis triginta et amplius milliaribus distans, vastissimam horret inter deserta montium solitudinem: ad cujus collis radices, quo idem situm est, (7) flumen Armilata discurrens, magno pisciculorum solatio inediam refovet monachorum. Ex quo etiam Armilatense coenobium appellatur.

3. Beatissimus vero Habentius virili jam aetate perfectus, e civibus Cordubensibus, monachorum vitam oblectans (8), sancti Christophori monasterium incoluit, quod situm est in spectaculum urbis, [Col. 0771D] in parte australi super crepidinem ulteriorem Betis. Ibique saeculo mortuus, Christo autem sub arctissima regula degens, utpote spontaneo carceri se tradens, altis maceriarum sepibus circumclusus, ferreisque laminis intus ad carnem obseptus, per fenestras se adventantibus exhibebat visendum. [Col. 0772A] Iste talis ac tantus cum beato sene Hieremia (9) (de quo supra affati sumus, quique etiam inter caeteros Dei servos [d 1Kb] fuit acrioribus stimulatus flagris) occubuit. Hi sex viri fortissimi et praeclarissimi, simul ad expugnandum hostem improbum descendentes, omnes quasi ex uno ore clamaverunt, dicentes: »Et nos sub eadem professione, o judex, manemus, quapridem confratres nostri sanctissimi Isaac et Sanctius deciderunt: exerce sententiam, crudelitatem exaggera, et in ultionem tui vatis totis exardesce furoribus. Quoniam Christum Deum veraciter confitentes, praevium Antichristi, et auctorem profani dogmatis vatem vestrum esse profitemur. Vosque lethali succo prophetismi ejus infectos, et virulento praedicamine Zabuli propinatos, aeterna [Col. 0772B] postmodum luituros tormenta scientes dolemus, vestramque orbitatem, et ignorantiam satis deflemus.« Haec cum animoso spiritu sancti Dei professi sunt, statim decollari jubentur. Prius tamen beatum senem Hieremiam, nescio ob quam assertionem flagellis graviter caesum, et inter ipsa verbera (ut ferunt) emortuum, vix haerentem gressibus foras traxerunt. Qui martyres dum ad locum mactationis accederent, invicem sese quasi ad epulas invitarunt. Et primoquidem reverentissimi Dei ministri Petrus, et Walabonsus ruentes, caeteri deinceps sub eodem jugulantur momento, (10) septimo scilicet idus junias, feria prima, aera qua supra. Quorum corpora stipitibus defigentes, post aliquot [e 1Kb] dierum vastissimo consummarunt incendio, eorumque cineres perpendos [Col. 0772C] flumini tradiderunt.



CAPUT V. De Sisenando levita martyre.

Denique levita sanctissimus Sisenandus (1) ex Pacensi oppido ortus, Cordubam intuitu discendi advectus est, ibique apud beatissimi Aciscli basilicam, qua corpus ejusdem martyris requiescit, digniter enutritus; ut ipse familiaribus retulit, invitantibus se beatissimis Petro et Walabonso jam coelo martyribus collocatis, martyrium quoque et ipse aggressus est. Qui dum in carcere religatus maneret, tradunt quod prophetico illustratus spiritu, patibuli sui horam praescius nuntiaverit. Nam quodam die cum responsum cuidam amico se interroganti [Col. 0772D] aptaret, eique reciprocationis schedam scriberet, tribus aut quatuor jam digestis versiculis, subito nimia hilaritate perfusus, coelesti quodammodo gaudio vegetatus, e loco sessionis suae consurgens, astanti puero schedulae portitori, cui miles Christi reciprocari intendebat, semiscriptam, ut erat, accommodans, [Col. 0773A] multis audientibus ait: »Recede modo, fili, ne impetu satellitum opprimaris; quoniam jam potestas tenebrarum vinculis me extrahere praecipiens, nunc decollandum sibimet exhibebit.« Post hanc prophetiam immobili semper gressu ipso persistente, eodem momento vociferantes lictores adveniunt, eumque praecipiti furore ad locum, quo martyrium erat consummaturus, pugnis alapisque caedentes perducunt. Pergit Dei famulus laetantibus animis de corona victoriae certus, qui ad coeleste convivium exhortantibus sanctis fuerat invitatus. Sic namque judici praesentatus, eadem qua prius constantia in sancta confessione perdurans, delicatus ephebus gloriosa morte peremptus est, atque inhumatus prae foribus palatii derelictus est, (2) septimo [Col. 0773B] decimo kalendas augusti feria quinta, aera qua supra. Cujus ossa post multos dies, donante Deo, a quibusdam mulieribus inventa inter lapillos alvei, in praedicti martyris Aciscli aulam deportata reconduntur.



CAPUT VI. Pauli diaconi Cordubensis, et Theodemiri monachi martyrium.

Sanctus vero Paulus [a 1Kb] contribulis noster, et hic levita dignissimus, cum primo adolescentiae flore venustaretur, e civibus Cordubensibus progenitus, simplex affatim, obediens, et humanus, semper carceratis opem miserationis impendens, apud basilicam (1) quae corporis beati martyris Zoyli praesentia illustratur, spiritalibus enutritus est disciplinis. [Col. 0773C] Qui exemplo sanctissimi Sisenandi verboque instructus, principibus et consulibus assistere non extimuit, eosque de vanitate culturae suae, et scelerosi vatis insania arguens, Christum quoque Deum veraciter confitendo, peremptus est. Fertur tamen, cum adhuc carcere detineretur, imploratus a Tiberino Pacensi presbytero, qui ei ita dicebat: »Obtine solutionem meam coram Domino, beate minister, et digno interventu tuo, dum coronatus Christo perveneris, longaevum a me carceris squalorem amove.« Erat enim idem sacerdos pene viginti annos ergastulo mancipatus, nescio ob quod crimen accusatus ab inimicis coram rege. Qui presbyter florentissima adhuc juventute praepollens, ac virili praeditus venustate (2), illi subterraneo specui deputatus, pene decrepitus, [Col. 0773D] et senio confectus inde eductus, publicis demum carceribus mancipatur. In his martyres Christi usque in horam mortis degebant: in his parricidarum, homicidarum, latronum, et scortatorum improbi ausus, et execranda temeritas, ac diversorum criminum rei sub arctissima macerabantur custodia: in his positus praedictus sacerdos, causam sui carceris beato Paulo commisit. Cui martyr sanctus [Col. 0774A] de corona victoriae confisus, satisfacere [b 1Kb] optioni ejus promittens, non post multos dies martyrii sui, fidelis sponsor eum carcere absolutum, Deo fautore, propriae urbi restituit. Consummavit autem Dei servus martyrium suum in pace (3) tertio decimo kalendas augusti, feria secunda, aera qua supra. Cujus cadaver inhumatum, et ante fores palatii derelictum, post nonnullos dies quorumdam fidelium curiositate clam sublatum, cum beati Theodemiri (4) Carmonensis monachi corpore, apud sanctuarium praedicti martyris Zoyli conditum est. Qui et ipse juvenis post sexta die, qua sanctus decidit Paulus, id est (5) octavo kalendas augusti, feria septima, aera qua supra, occubuit, regnante Domino nostro Jesu Christo, qui sanctos suos adjuvit, et coronavit in [Col. 0774B] pace in saecula saeculorum. Amen [c 1Kb]



CAPUT VII. Nunilo et Alodia, virgines et martyres.

Hucusque finem libri secundi esse decreveram, hucusque terminum sanctorum ad hujusmodi palaestram currentium esse putaveram. Nec quemquam post tot discrimina Ecclesiarum nostrumque carcerem talia certamina opinatus sum aggressurum. Verum quia sanctorum numerum praesaga divinitas adhuc disponebat augeri talium professione, ideo postmodum quorumdam mentes multiplici ardore inflammans, plures prioribus ad illud destinavit certamen. Et simili quidem voto ac magnanimitate caeteros imbuens, viros, mulieres, et parvulos ad exercitium praeliorum suorum armavit. Nec quisquam [Col. 0774C] ad talem tantamque praescriptus militiam, resilire a certamine poterat. Cujus vocabulum coelestis liber notatum a principio saeculi retinebat, suasque vires ad hujusmodi palaestram divinis ausibus crescere cernebat. Quorum nomina, aetates, gestaque bellorum suo loco ac tempore disponenda sunt. Prius autem illa sanctorum tropaea elucubranda sunt, quae ratio (1) et cursus mensium ordinatim ut acta fuerunt adducit, licet in aliis regionibus gesta exstiterint. Sed quia una est confessio quae utrosque coronavit, idemque tempus quod utrosque per feralem impietatem in coelum praemisit; reor absurdum non esse, quod competens annotatio nostra sanctorum agminibus eos inseruit, et coelectorum coetui adunavit. Ut pari magnificentia laudis a nobis [Col. 0774D] attollerentur in terris, qui uno sunt annotati codice in supernis. Hac de re actum est, ut brevitas succincta hujus opusculi modum promissae contiguitatis excederet. Et liber, qui dudum parcius se locuturum sperabat, aliis supercrescentibus ex improviso rebus, in longam devolveretur seriem scripturae.

2. Igitur referente viro sanctissimo ac venerandae [Col. 0775A] paternitatis Venerio Complutensi episcopo (2) didicimus (3), in urbe Osca apud oppidum Barbitanum duas sorores virgines fuisse (quarum una (4) Nunilo, altera vocabatur Alodia) patre quidem gentili, matre vero Christiana progenitas. Quae dum post mortem impii parentis, mater earum secundum et [a 1Kb] gentilitium inire connubium, nec libere possent fidem Christi tenere, obstante cervicoso victrici paganismo (jam enim animi puellarum a pio Christi fonte irrigabantur); spreto materno cubili (5) nutritione materterae suae fidelissime refoventur. Illico earum sancta infantia Christo Domino coepit fideliter adhaerere, et paterni oblitae ritus, Crucifixi religionem tenerrimis et sanctificatis mentibus reponentes, illibate custodire. Et quoniam natalium infulis praepollebant, [Col. 0775B] summisque dignitatum facibus enitescebant, non potuit delitescere urbi illarum propositum, redolente ac relucente conversatione sanctae fidei quam gerebant. Siquidem primaevum adolescentiae florem jam attigerant, et totam pene provinciam rumor sanctitatis earum impleverat: cunctique stupebant, gemiminum rosarum prosiliisse decorem ex vepribus. Hinc zelotypus hostis antiquus suorum membrorum dolens jacturam, dum per terrores praesidum invido arbitratu posse immutari jam praesignatas ad thalamum sponsi aeterni confidit, dilatum praemium per mortes asperas accelerando, virginibus sacris adducit. Ideoque sanctarum virginum causam instantia satellitum suorum praefecto urbis insinuat, qui illico suis eas assistere obtutibus jubet. Quas vana promissione [Col. 0775C] munerum illicere tentans, ac perinde de rerum copiis, et clarissimorum juvenum connubiis adhortatur, si ab hac religione Christi animos avocassent, propriis utique natalibus redditae, insuper multarum divitiarum affluentia ditarentur. Si vero pertinaciori spiritu consultum praesidis conculcassent, in ultimo die excruciatione tormentorum addictae, ad ultimum gladio vindice interirent. Cui beatae virgines sancto Spiritu animatae, constantes et intrepidae sub una confessione dixerunt: »Quomodo nos, praeses, a pietate Dei jubes avertere, quas pietas sancta suo lumine perlustrando fecit cognoscere nihil esse Christo divitius, nihil fide Christiana felicius per quam justi vivunt, per quam sancti regna vicerunt? Sine quo vita nulla est, sine quo mors perpetua viget. [Col. 0775D] Cum quo manere, et in quo vivere, solatium verum est; a quo recedere aeterna perditio est: a cujus consortio jam nos in hac vita nullatenus discedemus, quia ipsi integritatem nostram credentes, ejus quandoque thalamis speramus admittendas. Nam rerum labentium commoda, quibus nos illicere autumas, pro nihilo reputantes, eo intuitu spernimus, quia cognovimus omnia vana esse sub sole. Nec de poenarum comminatione turbamur, quam ad modicum valere cognoscimus: quinimo ipsam mortem, quam ultimo terrore proponis, eo gratissimo exoptamus affectu, quo credimus nos per illam incunctanter [Col. 0776A] ad coelum ascendere, Christum adire, ejusque inconvulsibiliter inhaerere amplexibus.« Quarum constantiam fidei praeses virtutemque professionis advertens, quibusdam mulierculis profani ritus peritia praeditis, sigillatim eas instruendas commendat, et terroribus quibus potest, ne alternis aut cujuslibet fidelium fulciantur colloquiis, admonet. Mulierculae vero suscipientes virgines Christi, sacrilegi cultus quotidie venenosum dogma eis exponunt, ac pervigili cura coelesti jam manna refectis cloacae putrientis poculum propinantes, casso consumuntur labore. Sed hanc illarum pertinaciam praesidi referentibus mulierculis, post nonnullos dies virgines in forum eductae, in spectaculum publicum constituuntur, et Christum confitentes, et hostem fidei detestantes [Col. 0776B] (6), sub ictu gladii [b 1Kb] corruerunt (7) undecimo kalendas novembris, aera qua supra (8). Quarum corpora loco, quo deciderant, derelicta, summo militum observantur studio, ne Christiani ad emolumentum patrocinationis furtim eas surriperent, et reconderent. Ferunt tamen quod illa virginalia cadavera in loco, quo ab ethnicis altis scrobibus magis abscondita quam humata sunt, signis et miraculis coruscant, et gloriam emeritae consolationis virtutum efficientia tam fidelibus quam gentilibus ostentant. Per Dominum nostrum Jesum Christum, qui vivit cum Patre et Spiritu sancto unus Deus in saecula saeculorum. Amen.



CAPUT VIII. Vitam continet et passionem sanctorum virginum [Col. 0776C] Florae et Mariae.

Consulto omittimus praesens caput illud inferius edituri una cum Documento martyriali S. Doctoris: cujus consilii rationem supra reddidimus in monito nostro.



CAPUT IX. Gumesindus Toletanus, et Servus Dei, Cordubae passi.

Sanctus Gumesindus presbyter ex oppido Toletano olim cum utroque parente puer adhuc parvulus Cordubam veniens, votivo genitorum affectu per sacrum clericatus ordinem coelesti ascriptus militiae apud basilicam sanctorum trium (1), qua Faustus, Januarius, et Martialis martyres praesentialibus corporum suorum favillis quiescunt, digna paedagogorum educatione in Dei timore clarescit. Ubi post [Col. 0776D] aliquod tempus in sancto diaconii ministerio consecratus, demum cujusdam (2) Campaniae Cordubensis Ecclesiae sacerdos adolescens praeficitur. Inde ad urbem descendens cum beato Servo Dei monacho, qui tunc in supradicto sanctuario [c 1Kb] adhuc juvenis cum Paulo presbytero reclusus manebat, principibus et judicibus ambo assistentes, sub confessione caeterorum occubuere idibus januarii (3), aera octingentesima nonagesima. Quorum corpora furtim a Christianis sublata, in basilica sancti Christophori martyris, quae est ultra amnem in parte meridiana, religioso cultu exstant recondita.



CAPUT X.[Col. 0777A] De sanctis martyribus Aurelio, Felice, Georgio, Sabigothone, et Liliosa.

1. Fuit praeterea (1) quidam juvenis, nomine Aureius, natalibus et rebus plurimis antecellens. Hic in nfantia matre Christiana, et patre gentili orbatus, tutela amitae suae fidelissime usque in annos adolescentiae fovebatur, docebaturque Christum veraciter credere Deum: nec praeter Ecclesiam salutis viam, et iter regni coelestis alibi posse reperiri, imbuitur. Quod documentum venerabilis puer apprime ebibit, ita ut licet Arabica erudiendus litteratura traderetur cogentibus affinibus, insontibus tamen praefixam coelitus animis fidei sanctae notitiam nulla vanitatis figmenta immutare quiverunt sed corde semper [Col. 0777B] christianismum suum retentans, cum ad solam derisionem [a 1Kb] meditationi periturarum insisteret litterarum, eo amplius in amorem Christianae fidei exardescebat, quo liquidius deliramenta perversi dogmatis probans, subtilem [b 1Kb] daemoniosi illius fallaciam advertebat. Et cum non posset publice cultum fidei gerere, ubique tamen Dei sacerdotibus sese commendans, pro se efficacius exorari poscebat.

2. Interea provehitur in annis juvenilibus strenuus adolescens, et florentibus genis, virili facies exornatur decore. Hinc adhortatione affinium condignum suae nobilitati connubium appetere cogitur. Hinc unusquisque suorum, prout noverat, illius vel illius [c 1Kb] optimam esse sobolem asserebat; ipse autem interius aliter ruminans, Christo sui connubii negotium [Col. 0777C] committebat, crebris interventibus precum coeleste numen exorans, ut talibus praepollens votis conjux sibi daretur, quae secretum suum in melius proficere contenderet, faveretque mente et corpore cultori latenti. Cujus favore tandem adjutus, reperit honesto germine virginem constipatam, rebus inclytam, moribus comptam, specieque pulcherrimam. Quae cum praecipuo venustatis habitu extrinsecus decoraretur, praestantius tamen introrsus spiritali enitebat decore. Quia omnis gloria filiae regis ab intus (Psal. XLIV, 14), id est in penetralibus mentis. Ibi enim sanctitate, in fimbris aureis, varietate scilicet amicta virtutum, Christo regi placitum exhibebat famulatum.

3. Haec namque puella parentibus paganis progenita, [Col. 0777D] adhuc cunabulis incubans, patre orbata est. Cujus genitrix alium virum ducens, [d 1Kb] qui fidem Christi occulte retinebat, conjugem impietatis errore exstirpans, privignam Christo assignare studuit, eamque ex sacramento baptismatis [e 1Kb] Sabigotho [Col. 0778A] appellans, licet publice paganis admiscerentur, gestabant vero animo firmiori utrique pietatis religionem. Hanc sibi puellam venerabilis juvenis, juro conjugalitatis asciscens, completis sponsalium titulis, arrharumque pignore alternanti in invicem exhibitione contradita legitima, ad ultimum ministerio sacerdotum ex more sacrantur, sicque pari commercio aliquo tempore clancule fidem Christi gerentes, non omnibus arcanum suae fidei revelabant carnis infirmitate depressi, non diminutione utique voti.

4. Fuit autem beato Aurelio proximus genere vir quidam, nomine Felix, sancta insuper eidem dilectione connexus, qui occasione diaboli in fide vacillans, cum postea lapsum praevaricationis suae altius [Col. 0778B] suspiraret, ultra non potuit patulo congressu religionem Christi exercere. Qui et ipse filiam occultorum Christianorum, nomine Liliosam, in conjugem ducens, Christum in abditis tectius excolebat. Quapropter inconvulsibiliter invicem adhaerentes, semper unam habuere familiaritatem, eamdem gesserunt dulcedinem, nec prosperis nec adversis casibus se disparantes, idem illis exstitit affectus; tantaque illa pietatis necessitas in utroque fratre perfectionem contulit charitatis, ut nec vita nec morte dividerentur, quos par religionis occasio glomeraverat, de quibus merito enarrandum est: Sancti, amabiles, et decori, quomodo in vita sua dilexerunt se invicem, ita et in morte non sunt divisi (II Reg. I, 23).

[Col. 0778C] 5. Exactis igitur non plurimis annis, accidit ut eo die in forum proficisceretur Aurelius venerabilis, quo Joannes ille (cujus in priori libro (Num. 9) meminimus) odio nominis Christi usque ad necem verberibus cruentatus, retrorsum asello evectus, immensoque vinculorum pondere coarctatus (2), ut in parte stramentum reclinaretur jumenti, qua ejus crura pendebant; praecedentibus illusorum praeconibus, totam circumeundo urbem, satellitum ministerio ad spectaculum vulgi pertractus est. Et cum hinc inde voces exprobrantium resultarent, dicentes nullatenus dignam sui sceleris poenam eumdem adhuc persolvisse, quippe quem tantae reverentiae vatem subsannatione impetere non verentem, plectendum potius morte turpissima congruebat; extemplo futurus [Col. 0778D] belliger amore compunctus martyrii, coelesti quodammodo flamine aspiratur, ut illud pro se fieri spectaculum crederet, causaque admonitionis sibi fuisse ostensum, ne scilicet formidare deberet eos qui corpora trucidant, cum nihil anxietatis animabus possint [Col. 0779A] inferre, sed illum potius pertimesceret qui potest corpus et animam perdere, et mittere in gehennam (Luc. XII, 4).

6. Cujus fidei stabilitatem admirans: »Vere, inquit, super angelicam petram tabernaculum credulitatis hujus viri fundatum est, quod tanta vis tormentorum non impulit, nec labilium poenarum aura concussit. Quod si qui vexillum Christi revelatis gerit aspectibus, tot seria cruciamenta zelo Redemptoris sustinuit, cum utique cladem illius supplicii praevaricando posset evadere, et melius carnis suae jacturam quam perniciem animae judicans, non se passus est sub unius vocis articulo a Christi religione abstrahere; quibus me ego dignum conviciis credam erudiendum, vel quo me arguendum supplicio debeo tradere, ut [Col. 0779B] vigorem illius damnati quem hodie intuitus sum capiam, fruarque constantia?«

7. Haec dum crebrescentibus supernis jam vocationis suspiriis ruminare animo coepisset, regressus domum, retulit piae sodali cuncta quae viderat, laetoque spiritu addit: »Tu semper, dulcissima conjux, cum ego mihimet viverem, et Deo mortuus essem, sedulo me adhortata ad confessionem trahebas; instabas quotidie me saeculi voluptatibus nitens avellere; tenebrosis mundi affectibus felicitatem aeterni regni praeferebas; labentia cuncta, et omne quod fine arctatur, suadebas relinquere; praedicabas monachos, mundum renuntiantes laudabas, religiosarumque conversationem oblectans, vitam saepius suspirabas sanctorum. Sed ego necdum supernae gratiae compunctione [Col. 0779C] lustratus, omnino salutaribus non poteram acquiescere hortamentis; aut forte correctionis meae praefinitam a Deo Patre nondum insistens admonitionem, differebam operibus exsequi, quod licet tenuiter, animo meditabar. Ecce jam nunc, charissima, tempus acceptabile venit: adsunt dies salutis, in quibus a retroactis et exterioribus resilientes, in id quod in ante est nos extendamus. Et primo omnium munditiae et continentiae perfectius studentes, vacemus orationi, quo facilius ad reliqua sanctitatis industria [Col. 0780A] properemus. Fiat nunc soror, quae exstitit conjux: in affectu germanitatis torus nostrae conjunctionis pertranseat; proficiant soboles animarum; subcrescat spiritualium generatio, et spreta glutinatione membrorum coenosa, noverit mens praestantius (adempta carnis delectatione) perpetuae incolumitatis producere germina. Ut quoquo modo condigni martyrii praemio habeamur talium meditatione laborum.«

8. Suscipit laetantibus animis venerabilis mulier pium viri consultum, gaudensque multipliciter in subitatione insperatae salutis: »Haec est, ait, immutatio dexterae Altissimi; haec sunt jam nostrae vocationis auspicia; haec sunt quae semper optabam, aeterni regis commercia; ut carne morientes, vivamus spiritu, [Col. 0780B] quo illi facilius uniamur de quo scriptum est: Spiritus est Deus, et eos qui adorant eum, in spiritu et veritate oportet adorare (Joan. IV, 24). Quamobrem, domine mi, quia hoc tibi non humanitus revelatum est, sed Pater coelestis te olim ad aeternam praescriptum militiam, concitis vult jam gressibus properare, cunctis nos vinculis absolvamur, excutiamur a pulvere, desiderio vitae perennis surgamus.«

9. Fit itaque utrorumque communis in Dei servitute assensus. Dividuntur cubilibus, votis conciliantur. Praefulgent lectuli fulcra vestium colorumque varietate, qua suam conversationem vulgo celarent. Illi autem in interioribus angulis tabernaculi super structum crudo [a 1Kb] latere torum, hispidis tantummodo instructum ciliciis, dispares [b 1Kb] incubabant. [Col. 0780C] [c 3Kb] Jejunabant saepe; sine intermissione orabant, et quoscunque noverant psalmos, noctu meditabantur. Vincebant tenebrarum chaos interjecto vigiliarum labore, omnemque daemoniorum fraudem talibus evincebant studiis. Ministrabant egenis, curam pauperum omnino gerebant. Et quoniam adhuc jam dictus Joannes carcere detinebatur, nos quoque ex antro educti his vinculis detinebamur; utraque etiam virgo, Maria scilicet et Flora, tunc feminarum [d 1Kb] latibulis causa fidei incolebant: aderat frequens eorum erga [Col. 0781A] compeditos discursus, ex eo videlicet tempore quo beatus Isaac monachus, seu caeteri sancti, qui praeditam veritatis praeconio linguam, principibus et judicibus confessuri, quae vera sunt, astiterant, et propter eamdem veritatem occubuerant. Quorum constantia perdurabili, multiplici virtutum robore horum auctae sunt vires. Nam ille viros perlustrans, illa suis retentas claustris feminas requirebat.

10. Ibi ego eum agnovi; ibi amicitiam ejus adeptus sum, ibique se a nobis institui deprecatur, quid agi deberet tam de rebus quam de gemino pignore, quod Deo donante acceperat. Si liceret tales destitui, quas utique post necem suam profano tradendas ritui altius condolebat; vel si illam divitiarum copiam protinus fisco agglomerandam, inordinatam relinquere [Col. 0781B] congruebat. Cui cum omnia intuitu regni coelestis, et causa retributionis aeternae non solum relinquenda, verum etiam fugienda fore censerem, potissimumque suarum potius animarum quam liberorum esse commodis consulendum, quibus utique Christus vindex, pater et tutor est: nihilque prorsus rerum temporalium praeponi debere desiderio Redemptoris, seu fruendi sanctorum consortio docerem; confestim subjunxi: »Si provida facilitas suppetit, qua haec omnia, magistra intercedente discretione, ordinentur; utile primo judicamus sobolem tutiori loco transponi, ubi Christo liberius assignetur; rebus quoque juxta mandatum Domini venditis pauperibus erogari, quo expeditior vobis pateat deinceps post Christum ingressus. Sic denique Veritas [Col. 0781C] sancta sciscitanti se juveni quatenus vitam aeternam possideret: Si vis, inquit, perfectus esse, vade, vende omnia quae habes, et da pauperibus: et veni, sequere me, et habebis thesaurum in coelis (Matth. XIX, 21). Sed etsi pars aliqua in [a 1Kb] stipendium relinquatur infantium, culpabile esse non poterit, quod multa Patrum insinuant documenta. Ideoque si ad hanc dispensationem potestis attingere, optima res, et perfectius opus est, quod vos, omnibus expeditis negotiis, securius ad militiam coeli ire compellet. Sin vero quorumdam difficultatum repagulis oblatrantibus, haec dispensatio revellitur, et nulla interest libertas, qua haec indulgentissime suppleantur, praesertim cum magis ex aliquo perturbationes emergere formidatis, quae vestrae intentioni obsistant; non [Col. 0781D] cunctandum est spernere patrimonium, quod multo melius et latius in coelo, quo vos nitimini proficisci, reperitur. Non filiarum affectus societati sanctorum est praeponendus, cum et illas potest Deus in saeculo enutrire, qui compactavit in utero; siquidem ei provida de omnibus cura est. Non omnes parvuli parentum industria refoventur, nec cunctae proles nutritio educantur labore. Nascitur homo, orbatur in cunabulis solatio genitoris, non tamen Creatoris gubernaculo destituitur, qui est pater orphanorum, et judex viduarum. O quam multi parvuli nutricum cura delicatius [Col. 0782A] educati, in deteriora deveniunt! Quam plures pupilli ab horribili egestate in magnarum affluentiam opum excrescunt, et fiunt multarum Domini rerum, qui vix pauperrimo pane provecti sunt. Multi ex Christianis progeniti, praepediente deliquio, Ecclesiae membro privantur; et nonnulli filii paganorum, praeveniente gratia Domini, ad redemptionem fidei salutaris recurrunt. Nec istis sacrilegium obest parentum, nec illis prodest religiositas genitorum: cum et hi a fide recedentes Deo alienantur, et illi credentes in Christum (per quem justi vivunt) eripiuntur diabolo, perenniter Deo cohaerentes. Cujus rei testis est Dominus, qui in Evangelio protervam Judaeorum arguens vanitatem, ait: Genimina viperarum, quis ostendit vobis fugere a futura ira? Facite [Col. 0782B] ergo fructus dignos poenitentiae, et ne velitis dicere intra vos: Patrem habemus Abraham. Dico enim vobis, quia potens est Deus de lapidibus istis suscitare filios Abrahae (Matth. III, 7 et seqq.). Et iterum: Multi ab Oriente et Occidente venient, et recumbent cum Abraham, Isaac, et Jacob in regno coelorum: filii autem regni projicientur in tenebras exteriores: illic erit fletus, et stridor dentium (Matth. VIII, 11, 12).

11. Instructus igitur venerabilis juvenis quomodo processum martyrialis praelii meditaretur, vinctorum se precibus solatiandum implorans, animo laetiori in pace discessit. Et cum nos saepius idem, quandiu illa horribilium claustra carcerum habuere, non desisteret visitare, frequenter tamen prudentisima Sabigotho latibulum illud feminarum, quo sacratissimae [Col. 0782C] virgines Flora et Maria detinebantur, noctu quasi una e compeditis incoluit, ut vel consolaretur certantes, vel se affectui commendaret certantium; imo potius ut pugnandi pro Christo rege usibus [b 1Kb] imbueretur, haberetque consuetudinem praeliandi. Instabat precibus, obsecrationibus laborabat, ut memores sui existerent, adepto post triumphum sponsi consortio, quo saltim effuso cruore coelum ingredi mererentur. Dant illico fiduciam hoc praestandi beneficium sanctae virgines, quae suas noverant in nullo [c 1Kb] repugnari post victoriam preces, nec poterant commilitonibus quidquam negare, quae se non dubitabant audiri.

12. Dum ergo ancilla Domini Sabigotho, proxime post martyrium virginum, infra domesticos parietes [Col. 0782D] Christo servitutem minus suspecta persolveret, fessoque exercitatione vigiliarum corpori consulens, paululum quievisset: ferunt, utramque virginem, Mariam scilicet et Floram, niveis amictas cycladibus, diversarum ligustrium manibus gestantes manipulos, cum choro sanctorum phialas palmis gerentium (quibus, ut puto, orationes eorum, qui ad praelium venerant informari, in conspectum Domini ferrent) omnes coelestium luminariorum claritate fulgentes, eidem per somnium astitisse. Quas cum illa, ut arbitrabatur, [d 1Kb] sediliis se reclinari humillima [Col. 0783A] supplicatione optaret, territa majestate coelicolum, vix tenui allocutione aggreditur, dicens: Quam fiduciam olim praemissae obsecrationis vobis in carcere, o sacratissimae virgines, me habere jubetis? Et si votorum meorum commodis potitura sum, gratissimis deflorate responsis; ne frustra currentes, in vacuum decidamus; ne vires nostri conatus vano consummantur labore, dum aliud intentio quaerat, aliud merita expetant. Quia cum Deus plus meritis quam praecibus faveat, novit tamen idem abdicare congeminationem precaminum, quam non juvat dignitas meritorum. Idcirco, dominae meae, sponsae Christi, si hactenus sustinendi praemium sponsionis vestrae spes nobis fida subsistit, enarrare jubete: quo promptius ad superna tendamus, quo [Col. 0783B] validius in certamine roboremur.«

13. Tunc eam sanctae virgines coelestium diffusione gratiarum affatibus praeditis demulcentes: »Commoda, inquiunt, vestri laboris in aethereis reposita, tempore necessario vobis metienda, servata sunt. Nec labetur praescriptorum merces ad praelium, quod cogit athletas invictissimos ire ad regnum. Martyrium denique vobis a constitutione mundi divinitus praefixum, et praedestinatum est. Quod vos post paululum impleturas, congruit felicioribus solito sanctitatis studiis insistere. Quapropter libamina sacerdotum laboribus vestris asciscite; suffragia implorate sanctorum; ubique vos precibus servientium Christo committite; votivo veneranda Dei sanctuaria discursu incolite, et omnium religiosorum inquirite [Col. 0783C] obsecrationes. Quia quamlibet praescripta vobis quandoque futura sint praemia, per hanc tamen industriam veluti quibusdam gradibus innitentes, tantae bonitatis arcem vos verum est posse contingere, nostrumque sermonem hujuscemodi certum esse; indicio contestantes, instanti vobis certamine, adhaesurum contuberniis vestris coenobitam [a 1Kb] nostrum mittemus, qui vobiscum palma potiturus martyrii coelitus ordinatus est.«

14. Post hanc visionem oculis intuentis abductam, vehementius tantae rei miraculo beata Sabigotho ad perficienda bella Domini concitatur. Quae mox hilarior e somno exsurgens, auget opera sanctitatis, fragilem ad pugnam erigit sexum, supernoque munere [Col. 0783D] vires ad certandum corroborat. Hinc jam fiduciata spe firmiori virum informans, omnino terrenis exui edocet, quoniam a principio mundi coelestibus dedicati militiis, continuo post victoriam coelicolis admiscerentur.

15. Hinc magis magisque fruendi Redemptore, et collegis sanctis ignito desiderio conflagrati, natorum postponentes affectum, spernunt quidquid mundialis peritura species continet. Omnia distrahunt, venditant [Col. 0784A] universa, quo liberiores in assequendo Christum exsisterent; ex quo pretio quidquam infantulis relinquentes, totum aliud stipendiis applicant egenorum; virorum ac mulierum visitant monasteria, praecipue tamen Tabanense coenobium, de quo saepius memorabimus, quia summis monasticae regulis disciplinae cunctum honestae famae rumoribus illustrabat Occiduum. Inde athletae fortissimi hauriunt documentum; inde instituta percipiunt; ibi se poculo vitae perennis ingurgitant; ibi sanctissima Sabigotho frequenter cum ancillis Dei moratur; discit ibi totius sancti timoris industriam; ibi geminum pignus sub beatarum tutela constituunt.

16. O stupenda mundi renuntiatio, et admirabilis ardor divinus, quo filiorum affectus respuitur, quo [Col. 0784B] opum affluentia repugnatur, quo proximorum dulcedo refellitur, quo mors pro vita eligitur, quo labentia cuncta contemnuntur, quo intuitu aeternae felicitatis vincla, caedes, cruces, carceres, verbera et tormenta pro summis habentur deliciis! Una siquidem filiarum octennio, lustro altera ducebatur. E quibus ego post necem parentum minorem reperiens, vix tenerrimo ore facundiam exprimens, me [b 1Kb] infantissime abhortatur, ut genitorum gesta scriberem, proderem actus, elucubrarem tropaea. Et cum propter hoc quid ab ea beneficii praestolarer, exquirerem (mira dicturus sum, tantillam aetatem talia quivisse in promptu advertere, nisi forte credendum sit, quod ab illo imbuebatur interius, qui ex [Col. 0784C] ore infantium, et lactentium perficit laudem suam [Psal. VIII, 3]): Impetrabo, inquit, pater, tibi a Domino paradisum.

17. Verum quia competenti occasione, gratia disserendi parvitatem infantularum, paululum ab ordine directo recessimus, quo rem scilicet post novenum martyrii eorum mensem patratam subjungeremus, nunc aerumnosae et sub mundanis adhuc molestiis laboranti inseruimus historiae. Non nos obinde fraterna infamare debet reprehensio, unde culpabiles argui non veremur a Domino. Nec obstat ultimo, an priori, mediove loco veritas disseratur: quandoquidem veritatis assertor nullatenus benedictione privatur. Idcirco e vestigio repedantes, ad reliqua beatorum studiosius gesta referenda curramus.

[Col. 0784D] 18. Cum ergo intenti coelestibus, omni tempore vigiliis, orationibus, eleemosynis, et jejuniis incumberent (frequenter tamen superno sidere in cubiculo suo, quo ista meditabantur, respersi sunt, adeo ut illapsum jubar aethereum omnem praesentis speciem luminaris interpollans, horridum esse chaos sui comparatione autumari compelleret); divinis saepe revelationibus eriguntur: fruuntur colloquiis angelorum, [Col. 0785A] laetitia coelicolis mente et spiritu adunati, non sine gravi molestia corporale onus ferebant. Quodam namque die cum atrium (3) serenissimi praeceptoris nostri [a 2Kb] Alvari toto in Scripturarum scientia Occiduo laudati, gratia collatioris mutuae, nostraque alternanti propositione mentem erudiendi in Scripturarum problematibus, petivissem, reperi coram eo militem Christi Aurelium, consultum agonizandi quaerentem, et quatenus arriperet martyriale auspicium implorantem. Quem idem doctor egregius, et temporis nostri fons sapientiae profluus, Patrum exemplis instituens, jubet primo constantiae vires perpendere, secretum suum advertere, considerare arcanum, et utrum imminentia magis nosset ferre, quam declinare supplicia, ultimo excepturus [Col. 0785B] delicatis cervicibus gladium: etsi magis merita martyrum adipisci, quam vocari martyr contenderet, etsi magis terris ignotus, florentibus coelo meritis catalogo electorum sese affectaret describi, quam in supernis diminuto praemio, famosum temporalis martyrii anhelaret nomen habere.

19. Tunc ille se usque ad mortem dimicaturum spondens, nulla prorsus vi tormentorum intentionem suam superandam esse fatetur. »Mihi, mihi, inquit, maximum vitae solatium Christus est, et mori lucrum. Cui terrena conversatio teterrimae noctis caligo est, et memoria transitus mundialis perpetuae lucis odorem aspirat.« Fit commune deinceps gaudium causa nostri adventus: de alterno admodum intuitu laetamur. Credimus interesse concilio [Col. 0785C] nostro Verbum Patris Altissimi, qui ubique nomini suo dicato collegio se illabi testatus est, dicens: Ubicunque fuerint duo vel tres in nomine meo congregati, ibi sum in medio eorum (Matth. XVIII, 20). Et cum plura suo agoni competentia referremus, idemque gratissimis animis nostrum exciperet documentum; satis, ut reor, collatione nostra juvatus, continuo bella Domini initurus, ad propria regreditur.

20. Beata vero Sabigotho nonnullis ante passionem diebus dum sola domo resideret, Christumque ob perfectionem martyrii sui, quibus posset [b 1Kb] quaestibus obsecraretur, subito astare sibi mirae pulchritudinis virginem cernit, angelico vegetatam decore, primum, ut putabatur, adolescentiae florem [Col. 0785D] gerentem. Cui cum illa diceret: »Tu quis es filia? Et si e vicino accedis, causas tui adventus edissere.« Protinus spectabilis virgo: »Soboles, inquit, amici [Col. 0786A] vestri Montesis sum, quam tu mundialibus aerumnis scis olim exemptam, quamque eadem hora, qua supremis vexabatur angustiis, priusquam propius visitares, reperisti exanimem. Et cum te ego saeculo pene eliminata non novissem, ipso tamen obitus mei momento quis esses, Domino revelante, agnovi: et nunc, eo mittente, praevia nuntiatrix palmae tuae accessi. Instat namque jam vobis tempus exsequendae victoriae; adsunt dies publice profitendi fidem catholicam, hostemque repellendi teterrimum. Quibus sedatis litibus, coelorum penetralia vos coronandos assument, perpetua deinceps pace fundatos.«

21. Igitur scrutans cor suum venerabilis femina, secumque meditans eloquium assistentis, confestim [Col. 0786B] revoluta memoria, rem gestam agnoscit, et priusquam grates evangelizanti sibi puellae referret, labitur a conspectu ejus illa virginalis species aetheris nuntia, et praeco sui martyrii. Fit laeta tali praeconio; animatur coelesti oraculo; et tanto spe firmiori ad praelium excitatur, quanto sese patratae actionis veritate cernit informari.

22. Verum ut magis magisque scopo praedestinationis suae intenderent, essentque non dubii de mercede reposita, sive ut sanctarum virginum impleretur edictum; octonis ante suam captionem diebus, dudum promissus ille confessor contuberniis eorum asciscitur, et inconvulsibiliter his quodammodo alligatus, felici martyrio omnes sub uno momento pariter coronantur. Idcirco congruum judicavimus, [Col. 0786C] ejusdem monachi rationem, quia optio intercessit, exponere; et quod vehementi admiratione aetatem nostram ejus causa concussit, succiduis quoque generationibus opere dignum relegenda mandari: ut in eo catholicorum religiositas incremento fidei augeatur, in quo sui Redemptoris oraculum speciali quodammodo cernit esse veritate impletum. Praedixerat quippe magister noster et Dominus quod multi ab Oriente et Occidente venientes, recumberent cum Abraham, Isaac, et Jacob, in regno coelorum (Matth. VIII, 11). Quod testimonium revelatis contuemur effectibus in ipso monacho atque levita Georgio omnino perfectum.

23. Huic rus Bethleemiticum ortum, et incolatum aethereum peregrina littora contulerunt: hic, inquam, [Col. 0786D] vir ultra maria procreatus, ab adolescentia servitute Dei oblectatur. Viginti et septem annos apud (4) monasterium sancti Sabbae, quod ab Hierosolyma [Col. 0787A] in parte Australi octo milliaribus distat, cum quingentis (ut ipse nobis ore suo professus est) qui in eodem coenobio morabantur fratribus adunatus, sub regulari magisterio deguit. Quem venerabilis abbas David, ejus ascisterii tunc procurator ob [a 1Kb] stipendium monachorum Africam mittens, is nullo modo tot interjacentia terrarum mariumque distulit subire discrimina, quibus utique incunctanter commodum summae virtutis obedientiae noverat promereri. Sed cum ibidem vapulare asperius Dei Ecclesiam incursatione tyrannorum reperisset, Hispaniam quoque eorum, quibus missus fuerat consultu, aggreditur. Erat enim, ut ipsi de eo certissime approbavimus, summae humilitatis, magnaeque abstinentiae vir. In omni eloquio suo, dicto, atque [Col. 0787B] responso timor Domini resonabat: ocius semper de puro cordis fonte charitatem exhauriens, favum dilectionis promebat. Praedicabat coelestis desiderii requirendam esse compunctionem; mortificare cum vitiis et concupiscentiis membra jubebat, ut in adventum Domini recidivo virtutum animata vigore, gloriosiora cum ipso apparerent. Ita sobria praeditus sanctitate justus videri, vel dici nimium recusabat. Jucundus admodum, hilaris, modestus, et abstinens, sic utebatur mundo tanquam non uteretur. Et cum forte fraterna impetrante charitate cibum sumere cogeretur, epulabatur parcius, bibebat sobrie, ut magis abstinentem judicares quam vescentem. Merum aqua tandiu temperabat, usque dum color inficeretur, sapor abesset. Insipidus namque ille gustus [Col. 0787C] (ita referebat) nec bibere nimium, nec temulari convivam patitur. Crebrius ad exorandum currebat, vigilabat attentius; saepius corde divinum carmen meditabatur, dicebatque: Benedicam Domino in omni tempore, semper laus ejus in ore meo (Psal. XXXIII, 2). Et cum variis linguis peritus exsisteret, Graeca scilicet, Latina, atque Arabica, nec qualemcunque saltem propter has gloriam affectavit. A die qua monasterium petiit, et cohortibus monachorum ascitus est usque ad coronam martyrii sui (ut ipse quibusdam secretius retulit) nec lotus aqua, nec balneis usus est. Quandiu nobiscum conversatus est, nulli omnino ordinem suum revelavit, nisi cum jam carcere detineretur.

24. Commentatus est fratribus, ac propinquis [Col. 0787D] suis, cunctisque patriae suae civibus (5) martyrii sui breviarium, quod mihi causa expoliendi transmisit; ne incultior sermo fidem rei gestae, quibus mittebatur, adimeret. Ibi in principio dictionis suae, monachum se atque levitam fore testatus est. Verum quid opus est sermonem in longum protrahere? Quasi non summam reverentiam vitae hominis Dei martyrialis cruor adhibeat, praesertim cum quantus et qualis exstiterit effusus propter justitiam Dei ipse ejus martyrialis cruor insinuet, et quod peregrinus mundo [Col. 0788A] peregrinam non renuens sepulturam, omnem penitus genitalis soli, affiniumque affectionem repulerit? Aut quae potius laus militem Christi extollet, quam pro Domino mortem, pro vita animam, pro crucifixo cruorem dedisse? Ut ipsum esset redhibitio famuli, quod exstitit victoria crucifixi.

25. Quomodo autem beatus minister coetui sanctorum agglomeratus fuerit, melius ore ipsius sancti Georgii credimus posse innotescere, quo vel nostrae dictionis series, interposito martyris eloquio, quasi desuper benedictionis sale condiatur, vel praestantius commercium suae connexionis cum caeteris sanctis eodem narrante addiscatur. Nam et ipsis diebus, quibus una cum sanctis habuit conversationem, sua ac praedictorum martyrum gesta brevi satis stylo [Col. 0788B] exponens, ultimo nobis comprobanda direxit. Ex cujus dictis ea huic operi inserenda curavimus, quae ad insinuandam eorum conjunctionem satis esse praevidimus. Caetera vero, quae post defectum sermonum servi Dei sequuntur, nos obtentu, quo coepimus, indagavimus. Inquit autem hoc modo:

»In nomine Patris, et Filii, et Spiritus sancti. Universae catholicae Ecclesiae a me indigno et peccatore Georgio monacho necnon et diacono, fratre et collega servorum Dei filiorum sancti Sabbae quingentorum virorum, perfectam in Domino Jesu Christo salutem. Cognoscite, o fratres charissimi, introitum meum in Hispaniam nihil aliud fuisse, nisi gratia stipendii vestri requirendi, qui sub arctissima regula, et regimine sancti patris David [Col. 0788C] Hierosolymis degitis. A quibus Africam missus, deinceps in Hispanias commigravi. Sed hanc ipsam [b 1Kb] [c 1Kb] insulam [d 1Kb] nimis afflictam reperiens, coepi cogitationibus variis aestuare, ut aut proprium solum reviserem, aut regna Christianorum, id est Franciam peterem. Et cum proximos et charissimos super hac re consulerem, nonnulli peragrare jubebant, plerique ad coenobium meum revertere cogebant. Hinc velut dubius diverso praepeditus tractatu, cui me primo cogitationi submitterem, nesciebam. Pergens autem de Corduba ad Tabanense coenobium, quo fratrum et sororum benedictio iter meum comitaretur, dixit mihi abbas ille Martinus, et soror ejus domina Elisabeth: Veni, frater, et accipe benedictionem ancillae Dei Sabigothonis. Quae mox ut [Col. 0788D] me intuita est: Promissus (inquit) nostri certaminis comes et collega hic monachus erit.

26. Ego vero agnita causa ejus, et ratione comperta, illico pedibus ejus advolutus, pro me Dominum exorare rogavi, ut forsitan Spiritus sancti respectu illustratus, ad ea quae illa praestolabatur, pervenire meruissem. Et illa: Unde hoc nobis (inquit), pater, ut tu cum peccatoribus pergas? Cumque eadem nocte ibidem mansissem, apparuit mihi in visione noctis ipsa venerabilis mulier Sabigotho, et [Col. 0789A] nescio quod genus odoramenti pretiosissimi ligni accommodans referebat. Ditior ex hoc mihi thesaurus est. Mane autem facto, descendimus ambo in civitatem ad virum suum Aurelium, prostravique me pedibus ejus, petens ab eo ut oraret pro me, quod illis in martyrio socius essem. Qui statim praebens assensum, exarsit in me ignis coelestis per orationes eorum, et factus sum unus ex illis; et ex tunc non sum ab eis separatus, sed omnes pariter in domo sancti Aurelii congregati [a 1Kb] , reddimus Domino cum jucunditate vota laudationis. Ibi apud illos reperi beatum Felicem cum conjuge sanctissima Liliosa, qui et ipsi jam omnia sua vendiderant, et locis sanctis, seu pauperibus erogaverant, parati omne genus tormentorum propter Filium Dei et dilectionem [Col. 0789B] ejus suscipere. Eadem hora, exivi ab eis, et causas, quibus praepediebar, in omni festinatione composui. Et sic demum valde jam roboratus, ad eos reverti. Qui laeti et exsultantes de reditu nostro, gratias Deo referunt, dicentes: Scimus, frater charissime, quia Dominus te misit ad nos.

27. »Post haec omnes in communi coepimus cogitare quomodo ad desideratam perveniremus coronam; et ita Domino dispensante visum est nobis, ut pergerent sorores nostrae (6) revelatis vultibus ad ecclesiam, si forte nos alligandi daretur occasio, et ita factum est. Nam revertentibus de ecclesia mulieribus, quidam praepositus obvius adstans, cum causam religionis agnosceret in feminis, illico [b 1Kb] viros interrogat, quid sibi vellet ille recursus [Col. 0789C] feminarum ad sanctuaria Christianorum? Qui responderunt: Fidelium mos est ecclesias visitare, et atria venerabilium Martyrum pio devotionis affectu requirere. Unde quia Christiani sumus, ideo nos ipsius fidei gestare vexillum profitemur. Statimque judici delator accedens, omnem rationem nostram coram eo dolosis linguis proponit. Post haec vadit dominus Aurelius filias visitare, quibus pacis osculo valedicens, coelesti virtute armatus ad praelium festinavit.« Sed hic jam sanctus Georgius stylum compescens, nos quae restant, ut occoepimus, prosequamur.

28. Ipso postea die, quo se beatus Aurelius noverat comprehendi, priusquam aurorae crepusculum [Col. 0789D] respiraret, domo nos gratia valedicendi revisens, precatur pro se Dominum exorare, suique agonis fautorem per nos fraternam fieri charitatem expostulat. Ibi nos illi commendavimus. Ibi patrocinium suum pro nobis et pro omni Ecclesia fieri (7), osculatis manibus ejus, impetravimus. Post haec datis invicem osculis, separamur in pace.

29. Igitur cum prolatam adversum Dei sanctos judex quaestionem intenderet, sciretque auctorem hujus rei esse Aurelium, graviter ex hoc interius vulneratus praecepit eos quampropere suis conspectibus exhiberi. Tunc milites rapido cursu domum beati Aurelii occupantes, qua omnes sancti collecti [Col. 0790A] manebant, prae foribus clamare coeperunt: »Exite, miseri; exite cominus morituri, quibus vita praesens taedium est, et mors pro gloria computatur. En judex vocat, instat decretum ultionis effundere; conterere vult recedentes a cultu, rebellia paratus colla praescindere; pergite vos modo jam debitum mortis exsolvere, et commissae praevaricationis pendentem sententiam.«

30. Ex hinc viri cum mulieribus suis quasi ad epulas invitati procedunt; vadunt ovantes; laeti prosiliunt: putares eos jam apud judicem sua inventuros donaria, qui nihil aliud habere poterant quam tormenta. Et cum se Georgius sanctus a militibus cerneret non teneri, illico sancta fretus audacia in exprobrationem lictorum conversus: »Quare (inquit) [Col. 0790B] privilegium hoc fidelibus irrogatis, et vanum colere violenter cogitis numen, quos sancta fides proprios hactenus vindicavit? Ut quid alieni a Deo vero perditioni vestrae agglomerare nitimini praedestinatos ad vitam? An non poteritis vos infernalia claustra adire nisi nos comites habeatis? Nunquid sine nobis aeterna vos cruciamina non adurent? Vos abite, vos illuc pergite perituri, quo simul cum duco vestro inferorum deliciis perfruamini. Nam quid nobis cum tartaro, quem Christus Deus noster penetravit, absorpsit, exspoliavit, et vicit, ut non jam auderet fideles addicere, qui pridem consueverat privilegio suo sanctos diripere?«

31. Vix ille sermonem compleverat, et jam furens dextra satellitum in injuriam monachi laborabat. [Col. 0790C] Quem diversis laceratum stimulis solo allidentes, calcibus etiam pugnisque acerrime tundunt. Cui cum sancta Sabigotho (jam emortuum putans): Surge, frater, eamus, clamaret; ille quasi nihil mali esset perpessus, respondit: Haec omnia, soror, meritorum commodis prosunt, augentque coronam. Et ita seminecem a terra levantes, pari cum sanctis ducatu judici astare fecerunt. Quibus oblatis, cum primum ab eis blando affatu requireret, cujus rei causa a cultu suo recederent, vivere recusarent, niterenturque perdere temporalium commodum multiplici deliciarum flore vernans, quos utique postmodum in futuro non solum muliebris oblectatio admirabilis, verum etiam dignitatum, et ferculorum copia demulcendos exspectaret; protinus quasi ex uno ore: »Nulla [Col. 0790D] (inquiunt), o arbiter, temporis affluentia lucris comparatur aeternis, quorum gratia hanc vitam despicientes per fidem Jesu Christi, qua omnis sanctitatis operator justificatur; ejus denique in futurum benedictionis requie, quae sanctis promissa est, nos potituros confidimus. Omnem vero cultum, qui a Christi divinitate dissentit, nec profitetur sanctae Trinitatis essentiam, refutat baptismum, infamat Christicolas, sacerdotio derogat, omnino reprobum judicamus: pro nihilo rerum labentia computantes quae non diu subsistunt. Quae autem diligentibus se Christus promisit, cum sint ineffabilia, semper tamen indefessa [Col. 0791A] jugitate perdurant; et nec oculis contemplantur, nec aure captantur, nec corde perpenduntur.« Verum, ut credo, quiddam etiam aliud religiosius diffuso ore sanctis ante judicem asserentibus, sectamque impiorum fortiter expugnantibus, in furore maximo concitatur judex rapido tractu eos carceri applicandos insinuans, importabilium vinculorum onere aggravari decrevit.

32. Continuo exsultantibus animis beati martyres ergastulum adeuntes, gaudent auspicio passionis, parvipendunt supplicium, perstrepunt hymnos, insonant laudes, psalmos persolvunt, insistunt orationi, qua, favente Domino, victoriam adipisci praevaleant. Visitantur ab angelis, miraculis illustrantur, dissiliunt vincla, et non audent restringere quos Christus [Col. 0791B] absolverat. Ibi etiam quam coelis sortem haberent, revelante Deo, agnoscunt. Hinc de palma securi manentes, et Christum, cui fideliter servierunt, cernere festinius anhelantes, dilatant usque in quintum diem mortem suam, serumque putant se diutius elongari ab illa suavitate regni coelorum, quam crebris jam corporeis [a 1Kb] usibus ferme intuebantur.

33. At cum jam in forum prosternendi educerentur, venerabilis Sabigotho armare virum sanctis alloquiis coepit, confortat. instruit, et confirmat. Introducuntur palatio, consulibus assistunt, adhibentur opes, exhibentur fasces, quibus si crederent fruerentur. Sed his oppido in professione sua demorantibus, lictoribus perimendos instituunt consules: sospitem [Col. 0791C] abire sanctum Georgium decernentes, pro eo quod iidem ipsi optimates et priores palatii nihil conviciorum proferentem eum adversus vatem suum audiissent. Ille vero minister egregius, protinus ut se comperit derelinqui, nec sub uno cum sociis ictu mucronis perimendum institui: »Cur, ait, o principes, de professione mea, quam coram vobis non protuli, dubitatis, aut putatis me de discipulo Satanae quidquam prosperum cogitare? Ego enim, ut verius agnoscatis, illum angelum, qui eidem praeceptori vestro, transfigurando se in spiritum lucis, apparuit, daemonem credo fuisse, et hunc cunctis abjectiorem hominibus adjudico, utpote diaboli credulum Antichristi ministrum, et vitiorum omnium labyrinthum: qui non solum se voragini barathri immerserit, verum [Col. 0791D] et vos sequipedas sua per inania instituta aeternis dedicarit incendiis.«

34. Tunc in insaniam proceres concitati praevalidam, una simul cum caeteris sententia necandum praecipiunt. Ac sic primo beatum Fe icem, deinde sanctum Georgium trucidantes, post venerabilem [Col. 0792A] Liliosam, ultimo egregios agonistas Aurelium et Sabigothonem interimunt (8) VI Kalendas Augustas, aera octingentesima nonagesima. Quorum corpora nostri Christiani furantes, diversis locis recondunt. Georgius namque cum sancto Aurelio (9) Pilemelariensi coenobio [b 1Kb] servantur. Beatus Felix sancti Christophori, quae ultra flumen est [c 1Kb] , aulam tuctur. Sancta Sabigotho sanctorum trium [d 1Kb] cineribus adunata est. Requiescit (10) apud Genesium martyrem venerabilis Liliosa. Capita vero Georgii (11) et Sabigothonis incolunt [e 1Kb] .

35. Hi sunt, qui propter testimonium Dei, et fidem Jesu Christi usque ad mortem certantes, nihil amori ejus praeposuerunt: non filios, non parentets, non affines, non proximos, non amicos, non res, non vicos, [Col. 0792B] non possessiones, non praedia. Sed omnia post tergum abjicientes, mortificatis cum vitiis et concupiscentiis corporibus, ad aeternam immortalitatem producti sunt. Regnante Domino nostro Jesu Christo in saecula saeculorum. Amen.



CAPUT XI. Christophorus et Leovigildus, monachi martyres.

1. Deinde Christophorus monachus (1) contribulis noster, ephebus adolescens Cordubae natus, et a pueritia nostri auditor, qui post nostrum magisterium coenobium sancti Martini, quod est in montana Cordubensi, loco qui appellatur (2) Rojana, ingressus, magnum pie volentibus conversari specimen sanctitatis ostendit. Hic agnita praecedentium nece [Col. 0792C] sanctorum, concito gressu in urbem descendens, mox obviare judici non extimuit; et reddens coram eo testimonium veritatis, annuntiat Evangelium, sancta Domini praedicat, profanationibus deditum vulgus exhortatur, arguit male credulos, luituros cum auctore falsario aeternum profert incendium. Quem continuo judex saevo commotus furore carceri deputat; arctioribus macerandum vinculis commendat.

2. Tunc etiam Leovigildus monachus (3), Eliberi primogenitus, plenae juventutis, vir sanctus, justus, et timoratus ex coenobio sanctorum Justi et Pastoris, quod est in interiori montana Cordubensi, loco qui dicitur Fraga, inter clivosa montium, et condensa sylvarum confini viculi Lejulensis, qui a Corduba distat quinque milliarios lustros [f 1Kb] , quo se nuper moraturus [Col. 0792D] contulerat, martyrio potiturus advenit. Et priusquam forum intraret, instituendi se gratia nos inquirens, obsecratur, precatur, exoptat, ut conatus suos nos precibus juvaremus, eique benedictionem consummandi agonem traderemus, promittens se nostri curam gerere ante Dominum. Cumque a nobis [Col. 0793A] firmatus in pace discederet, mox coram judice suam relaturus professionem assitens, dat testimonium fidei secundum caeterorum constantiam: qui caesus alapis, conviciisque distentus, illico apud saevos carceres traditur alligandus. Ibi se famuli Dei alterno fovent consultu, roborantur in invicem: sicque pari voto connexi, cum jam mactationis hora instaret, praeire sanctus Christophorus beatum Leovigildum reverentia aetatis exoptat, postmodum ipse ruiturus. Et ita hoc ordine uterque interiit, XIII Kalendas [a 1Kb] Septembris, aera qua supra. Quorum corpora suppositis adusta incendiis antequam penitus urerentur, fidelium cura erepta, apud basilicam sancti Zoyli sepulta sunt.



CAPUT XII. Emila et Hieremias martyres.

Post non longo iterum intervallo, duo adolescentes illustres ex civibus Cordubensibus, nobili familia procreati, ad palaestram martyrii cucurrerunt. Emila scilicet et Hieremias, qui ab infantia sua apud basilicam sancti Cypriani litteras [b 1Kb] edocentes, unus ad ministerium diaconii consecratus, alter in habitu laicali degebat simpliciter. Et quoniam uterque Arabico insigniter praepollebat eloquio, ferunt tanta per eamdem linguam in eorum vatem volubilitate egregium Emilam exaggerasse opprobria, ut praecedentium martyrum convicia obliviscerentur, cernentes horum prosecutiones contra suum dogmatistam acrius invalere. Et idcirco non jam solummodo de mortibus [Col. 0793C] resistentium sibi excogitare coeperunt, verum etiam totam exstirpare Ecclesiam ruminarunt. Quoniam nimio terrore tot hominum recurrentium ad martyrium concussa gentilitas, regni sui arbitrabatur excidium imminere, cum tali etiam virtute praecinctos parvulos praevideret. Quos per carcerem maceratos, postremum gladio vindice peremerunt. Et cum totus ille dies clara esset serenitate lustratus, subito eadem hora qua decollati sunt, vehemens tonitruorum fragor exsurgens mundo incutitur: spargit radiantia lampadum fulgura aether; superos avelli cardines existimares. Armatur nube grandinum axis; fuscatur dies: turbinibusque inficitur aer: pios cecidisse athletas elementa fatentur, Quorum corpora equuleis suspendentes, ultra amnem statuunt (1), XVII Kalendas [Col. 0793D] Octobris, aera qua supra.



CAPUT XIII. De Rogelio et Servio-Deo martyribus.

1. Cum adhuc (1) praefatos martyres ergastula haberent, ecce alii duo supervenerunt, eamdem quam caeteri professionem tenentes, eodemque voto hostem fidei expugnantes. Quorum unus Eliberi progenitus, ex vico qui dicitur [c 1Kb] Parapanda, monachus et eunuchus jam senex provectaeque aetatis, nomine Rogellius, [Col. 0794A] advenit. Alter Servio-Deo vocatus, spado adhuc juvenis ante paucos annos ab Orientis partibus ultra maria in praedictam urbem habitaturus peregrinus accessit. Hi vero pari se foedere colligantes, unum propter justitiam Dei, usque ad mortem certandi votum gesserunt, nullo casu ab invicem recessuri, quousque coelestia sanguine mercarentur. Ideoque (2) fanum illud sacrilegorum petentes, in quo exceptum vulgus abominabiles ritus saepius reddere convenit, transcendunt limina, turmis se ingerunt, praedicant Evangelium, sectam impietatis subsannant, arguunt coetum. Appropinquasse regnum coelorum fidelibus, infidelibus autem gehennae proponunt interitum, quem proculdubio ipsi incurrerent, nisi ad vitam recurrerent.

[Col. 0794B] 2. His et hujuscemodi verbis populum exhortantes, necdum ab ore eorum sermo recesserat, et ecce, quasi crepitans in sentibus rogus, cohors malignantium adversus Dei famulos exardescens, caedit, lacerat, percutit, obruit, nititurque perimere sanctos, qui delubrum suum intrare praesumpserant (quod apud illos quoque grande facinus reputant), et nisi judex adesset, qui quodam privilegio potestatis insanientis populi murmur compescuit, tunc jam vitae spiraminibus privarentur. Quos ereptos caedentium manibus, carceri deputans, astringi ferro gravius jubet, furibusque admiscet. Ibi etiam adhuc praedicant, prophetizant, instare mortem tyranno annuntiant, laudant religionem, vanitatem refellunt. Et cum [Col. 0794C] penitus vigor membris deesset, qui ferret supplicium, non tamen destitit lingua usque ad mortem a praeconando veritatis oraculo. At vero pro eo quod templum suum evangelizando intrassent, dece nunt eos tyranni et [d 1Kb] consules, prius manibus pedibusque abscissis, decollari postremo. Gaudent tali decreto famuli Christi: exhilarantur oppido hujusce mortis sententiam excepturi. Instat ferocissimus carnifex, clamat, frendet, minatur, festinare ad poenam jubet electos, quos utique cernebat majorem migrandi habere affectum, quam idem inferendi interitum gerebat. Quis illius horae, fratres charissimi, crudelitatem exponat? quis referat clades? quis cruces aununtiet? quis denique admirabilem sanctorum enarret constantiam? Cum et ipsa gentilitas tali spectaculo [Col. 0794D] stupefacta, nescio quid de Christianismo indulgentius sentiebat.

3. Igitur statuti in loco decollationis martyres sancti, antequam lictor admoneret, palmas extendunt, lacertos parant, injectumque [e 1Kb] jugulum ulnis excipientes, in diversa manus dissiliunt. Deinde cruribus amputatis, nulla compuncti tristitia, abscissis denuo collis corruerunt. Quorum cadavera, ut erant truncata, patibulis affigentes, ultra fluvium crucibus [Col. 0795A] caeterorum adsciscunt, XVI Kalendas [a 1Kb] Octobris, aera qua supra.



CAPUT XIV. Consilium Christianos disperdendi, quod rex cum proceribus iniit.

Praeterea martyrum causa ethnici conturbati, ipseque rex in furorem maximum concitatus, varia corde praemeditatur quibus posset intentionem sanctorum reprimere. Sciscitatur etiam sapientes, explorat philosophos, regnique sui consules super hac re percontatur. Qui omnes unanimiter in perniciem conspirantes fidelium, comprehendi Christianos et vinculari sub arctissimos carceres decreverunt (1). Tunc jam proculdubio enecandi eos difficultas fuit adempta, si quisquam vatis sui temerarius exprobrator [Col. 0795B] ultra occurreret. Hac nos miseri opinione comperta, diffugimus, abimus, evagamur, delitescimus, timidoque discursu et habitu demutato nocturna silentia carpimus. Decidente folio exturbamur, crebro mansiones mutamus, tutiora loca requirimus, ac tremebundi undequaque dilabimur, mori formidantes per gladium, quandoque morituri per debitum. Qui ideo forte martyrium fugimus, non quia timemus mortem, quae quandoque ventura est; sed quia indigni sumus martyrio (2), quod quibusdam, et non omnibus datum est. Qui enim nunc martyrizantur et martyrizandi sunt, ab initio mundi praescripti sunt, dicente Apostolo: Quos praescivit, et praedestinavit conformes fieri imaginis Filii sui, ut sit ipse primogenitus in multis fratribus. Quos autem praedestinavit, [Col. 0795C] hos et vocavit: et quos vocavit, illos et glorificavit (Rom. VIII, 29, 30).



CAPUT XV. Christianorum perturbatio, et eorumdem variae sententiae in concilio episcoporum Cordubae congregato.

1. Multi igitur horreo inutiles Dominico, ejecti foras de rete apostolica ab eo, qui non ut bonos vasis recondere, sed potius ut stipula inexstinguibili meruerunt incendio deputari; nobiscum vel [b 1Kb] fugere, vel compati, vel etiam delitescere recusantes, pietatem relinquunt, fidem praevaricantur, abdicant religionem, Crucifixum detestantur. Sese (proh dolor!) impietati tradentes, submittunt colla daemonibus, blasphemant, detrahunt, subvertuntque Christicolas. Plurimi [c 1Kb] etiam, [Col. 0795D] qui pridem nobiscum sano sensu victorias martyrum praedicabant, constantiam efferebant, laudabant tropaea, extollebant agonem, tam ex sacerdotibus quam ex laicis; sententias mutant, aliter sentiunt, judicant indiscretos quos hactenus felicissimos asserebant, pro eo quod ipsi sancti infirmioribus nolentes compati, suae potius tranquillitatis et pacis commoda, quae in coelestibus sanguine mercari fidebant, quam nutanti Ecclesiae inter scopulos perfidorum consulere studuerunt: quibusdam ex lege sententiolis, immutationem [Col. 0796A] oris sui, ac linguae versibilitatem quasi roborare nitentes. Non perpendentes quod nullus tantae praescriptus militiae, et coelesti curiae annumerandus, instante hora vocationis, nexibus retineri posset mortalibus: cum quotidie in Scripturis sacris nobiscum perlegant, quod nec vita, nec saeva pericula, nec ipsa etiam mors sanctos a charitate Domini nostri Jesu Christi avellere unquam praevaleant (Rom. VIII, 35 et seqq.).

2. Illi autem, qui ab initio actus non destiterunt infamare sanctorum, foedaque susurratione eorum conati sunt intentionem evertere; bellum quod militibus gloriosis nequiverunt inferre, in nos crudeliter vertunt (1): nosque auctores hujus rei existere asserentes, nostro instinctu illa omnia perpetrata [Col. 0796B] fuisse accusant. Adeo ut quidam illius temporis publicae rei exceptor, praepotens vitiis et divitiis, solo Christianismi nomine denotatus, operibus autem Deo et angelis ejus ignotus, a principio certaminibus beatorum infensus, detractor, derogator et infamator eorum, iniquus, tumidus, elatus, superbus et improbus; quodam die (2) praesenti concilio episcoporum multas adversum me, linguam commovens, exaggeraverit contumelias. Anathematizare sanctos decernit talia meditantes, maledicere imperat, persequi stylo jubet electos. Verens infelicissimus omnium, ne jacturam honoris patiatur. Qui non solum nullam reverentiam sanctis exhibere studuit, verum etiam praedicare sinistrum esse, quod agunt in populis, praecepit.

[Col. 0796C] 3. Et quanquam metu compulsi, seu metropolitanorum judicio, qui ob eamdem causam tunc e diversis provinciis a rege fuerant adunati, aliquid commentaremur, quod ipsius tyranni ac populorum serperet aures (3); inhibitum esse martyrium, nec licere cuiquam deinceps ad palaestram professionis discurrere, praemisso pontificali decreto, ipsae litterae nuntiarunt: eademque scheda minime decedentium agonem impugnans, quod futuros laudabiliter extolleret milites percipitur: verumtamem allegorice edita, nisi a prudentibus adverti non poterat. Non tamen (4) inculpabile illud fuisse putamus simulationis consultum, quod aliud gestans et aliud sonans, quasi a discursu martyriali plebem compescere videbatur. (5) Quinimo, nisi legitima satisfactione, [Col. 0796D] saltem pro plebe nullatenus remittendum esse confitemur.



CAPUT XVI. Habdarrahgman rex subito moritur; filius ejus Mahomad in regno succedit.

1. Denique, cum ex omni parte Christianis immi neret interitus, ardensque immani furore comminatio principis multos electorum errare compelleret, plerique nobis illam exprobrationem Israeliticam, cum se gravius opprimi cernerent, inferebant, dicentes: [Col. 0797A] »Videat Dominus et judicet, quoniam foetere fecistis sudorem nostrum coram hoc tyranno et servis ejus, et praebuistis eis gladium ut occiderent nos.« Crescente etenim numero martyrum, crescebat in majus iracundia principis, augebaturque fidelibus conturbatio, ut pene casus nostri olim Pharaoniticis contra Israel persecutionibus computarentur. Qui sicut ob interventum Moysis ad Pharaonem pro populo Dei acrius Aegyptii desaeviunt, et operum gravissimorum importabili calamitate subditos opprimunt; ita quoque et nos ex eo, quo sancti ad praelium descenderunt, ut loquerentur ex nomine Domini nostri Jesu Christi coram rege, et profiterentur consulibus et judicibus evangelicam veritatem, proderentque falsitatem vatis iniqui, solito [Col. 0797B] asperius evertimur, et funditus a ministris daemoniorum perdendi insequimur.

2. Cumque tanta coarctati angustia crebrius gemeremus, et latentibus ac vagantibus nobis (1), denuo pontifex horribili carcerum specui traderetur, nullusque nobilium laicorum ingredi fores [a 1Kb] auderet, futurum in perendie ergastulum metuentes; coepit rex alta aedium petere, scanditque sublime solarium, oppida lustraturus, confestimque e regione (2) pendentia stipitibus sanctorum corpora intuetur. Continuo suppositis ignibus cremari ea praecepit. Quorum cineres, Deo fautore, per loca sancta repositi sunt. Et, o admiranda potentia Salvatoris, et stupenda virtus Domini nostri Jesu Christi! qui semper quaesitus in tribulatione assistit, pulsatus aperit, [Col. 0797C] invocatus exaudit. Nam os illud, quod sanctos Dei comburi praecepit, repente eadem hora divinitus obstruitur, lingua vero, angelo percutiente, repressa, suo haerens palato, ultra fari non potuit. Sicque portantium manibus in stratum reductus, quadam noctis ipsius hora spiritum reddens, priusquam rogus sanctorum cadaverum exstingueretur, idem vita exemptus, aeterno clibano deputatus est, relinquens successorem imperii Mahomad primogenitum, hostem Ecclesiae Dei, et Christianorum malivolum persecutorem. Qui ingenito quodam odio saepius quaestionem adversus fideles proponens, non illo inferior esse meritis apparuit, cujus nomine insignitus ostenditur. Nam ipso die, quo sceptrum regni adeptus est, Christianos abdicari palatio jussit, dignitate [Col. 0797D] privavit, honore destituit: multa postmodum in nos mala irrogari disponens, si regni felicitate et prosperis potiretur eventibus (3). Nos autem, instanti fine opusculi, spem nostrae incolumitatis in Domino collocantes, non timeamus quid nobis faciat homo. Credentes nos ubique advocati nostri Domini Jesu Christi interpellatione salvari, qui dixit: Ecce ego vobiscum sum omnibus diebus usque ad consummationem saeculi (Matth. XXVIII, 20). Amen.



[b 1Kb] OBSECRATIO AD CHRISTUM EJUSDEM EULOGII IN COMPLEMENTUM LIBELLI SIVE PRO OMNI LAPSU QUI IN HOC OPERE COMMISSUS EST.
[Col. 0798A]

Ecce, Domine Deus meus, Alpha et Omega, principium et finis, verus Emmanuel noster, initium vitae meae, plenitudo animae meae, perfectio salutis meae, zelo tuo accensus, amore sanctorum tuorum compulsus, fratrum charitate coactus, parvipendentium [c 1Kb] nutationi compassus, odio inimicorum tuorum commotus, tantillus scientia, ingenio parcus, exsilis intellectu, spectamine bonitatis ac misericordiae tuae magnanimus, fretus pietate, clementia roboratus, aggressum opus, te adjuvante, perfeci atque conclusi, sicut potui, non sicut debui, imo sicut tu mihi posse dedisti. Aperui os meum, Domine, et locutus sum, [Col. 0798B] quia tu jussisti; et quantum voluisti, implesti, atque ad enarrandum justorum tuorum actus justissimos cor iniquitate dejectum coegisti. Armasti ad praeconandum laudes tuas impeditam sceleribus linguam; et os meum, quod sera vitiorum diu obstruxerat, subito quadam praeditum agonia, ad tua elucubranda fidelia testamenta reserasti. Verebar, Domine Deus meus, opera mea, et sollicitus de proprio manens facinore, licet emendationis differrem remedium, meditabar tamen de iniquitatibus meis penes memetipsum probatum saepius testimonium: perpendebam judicium, debitum mei reatus cogitabam vindicium. Et cum apud te notitiam facti sui mens consternata deliquiis manere cognosceret, vix coelum audebat intendere. Tu vero linguam meam quasi [Col. 0798C] ministeriis tuis aptam ad sacramenta coelestia ordinanda dignaris impellere. Nam quod exiguis meis meritis materiam tanti meriti construere intentavi, et quod immundus munda disserui, et quod sordidus sancta sanctorum disposui; non superbiae tumore subnixus, sed humilis et abjectus, gratia acquirendorum praemiorum, et patrocinio potiendi sanctorum hoc egi: vel certe ut penes te ingratus non essem talenti collati, aut etiam ne res coelo dignae, nullo astipulante, oblivioni traderentur perenni.

Tu, Domine Deus meus, scisti affectum meum, penetrasti intentionem, votum intellexisti, et causam talia commentandi non ignorasti. Tu parvulo instinctum dedisti, miserrimum adjuvisti conatum, erexisti ad grandia imbecillem, et invalidum animosum [Col. 0798D] fecisti. Neque enim, Domine Deus meus, ad tanta me praeelectum fieri opinatus sum, ut ego tandem essem elucubrator gestorum sanctorum, qui eram gravium operator peccaminum. Nunquid si ego mentior, tu testis non es? si falsum astruo, nonne vides? si aliter quam fuit affirmo, tu poteris ignorare? Si non profero veritatem, non latere te potest, qui omnia nosti. Certe tu cuncta consideras, penetras universa, secretum intelligis, vides profundum, omneque tibi patet arcanum, et totum in praesenti tibi manens, praeteritum et futurum in tuo cuncta [Col. 0799A] volumine ascribentur. Et quod inspiratione tua mens provocata ruminavit, et quod praedita coelestium gratiarum virtute elicuit, et quod vanae laudis stimulata compunctionibus affectavit, et quod ibidem lapsu linguae nolens incurrit, apud te reposita manent, universaque tuis examinationum libris exarata sunt.

Hinc ad te, Domine Deus meus, vario corruptus facinore rediens, multiplicus scelere, iniquitate praelargus, quaeso, peto, imploro, ut de illa ineffabilium clementiarum sede beata obsecrantem intendas, aspicias consternatum, adsis roganti, ut prius abdita cordis mei emundans, liberum in confitendo te semper statuas. Purgesque deinde satum opusculi hujus, si quid zizaniae pravi sensus subtilis circumventio [Col. 0799B] tentatoris in ea, me non volente, aspersit; si quod loliorum deviae prosecutionis, ignorante me, seminavit. Quidquid ibidem erroris casu respirat, quidquid resonat impolitum, quidquid a te alienum est, quidquid a te procul est, omne quod te ignorat, [Col. 0800A] cuncta quae tibi obstant, tuamque voluntatem refellunt, et nesciunt pietatem; tu cuncta, omnipotens Deus meus, erudera, ablue universa, totaque purificando sanctifica; ut tam sit Domino Deo meo hoc opus acceptum, quam sanctis angelis tuis gratiosissimum. Impetret mihi gratiam tuam, sanctorum hauriat benedictionem, obtineat pacem Ecclesiarum. Deferat tibi articulum temporis hujus, recenseat coram te populi tui calamitates, teque super latibulum meum, quo ista dicto, respectu miserandi convertens, diluat omne facinus, ad quod me tentatoris versutia ritu priori, cedente fragilitate, illexit. Sit custos coronae meae, sit tutor vitae meae, sit mei provector ad praemia sempiterna, ut idem per te sanctificatus, Memoriale sanctorum dicatur, et me inter [Col. 0800B] memorias electorum tuorum sua conscribas obsecratione. Per te Dominum nostrum, qui cum Patre et Spiritu sancto unus, sempiternus, et immortalis es Deus in saecula saeculorum. Amen.



LIBER TERTIUS.
[Col. 0799]


PRAEFATIO.
[Col. 0799B]

Cum igitur praecedentium voluminum series affatim impiorum crudelitatem, quae diu inexpugnabilium virorum constantiam enisa est fatigare, digesserit, veroque assertionis gressu ortus, aetates, [Col. 0799C] actusque belligeros percurrat sanctorum; plus aliquid reor, saevitiae in nos commissum tertius hic liber non sine ingenti vulnere pandet. Nec me quidem supercilio arrogandi hac occasione uti intendant, quod tantae materiae parvi admodum, et (ut ita dixerim) vilissimi ingenioli fulcimen adhibuerim; aut forte non res veras nos elucubrasse condemnent, qui eo intuitu operis hujus concinnavimus structuram, quo nimirum omnia aequitate districti judicis in futuro novimus dijudicanda, quem nec fallere abdita cogitationum, nec qualitas operum potest. Nam ego, qui scio suo quemque oneri coram Domino subjacere, cur propriis diu gravatam substantiam meam molibus externo pondere deprimere vellem? Aut quid commodi compicto mendacio mihi conferri [Col. 0799D] sperarem, ex omni postmodum verbo rationem pensurus? Sed hinc agitatur tenuis scientiae venulis mens contenta, quod rem, non dicam magni fluminis tantummodo, verum etiam immensi aequoris affluentia necessario irrigandam attentat, quae vix parvissimi stillicidii sudorem irrorans, quasi quasdam coactitii et extorii liquoris guttulas profluit. Nec ab re fessi viatoris comparatione impetiar, qui vigore virium enervatus, saepius in itinere sedens, eo vehementius conlassatur, quo crebrius per loca varia compausatur. Ita et nos totius ubertatis expertes scientiae, quasi debilitato gradu per invia [Col. 0800B] locutionis residemus, pigroque (ut ita dixerim) gressu vix opusculorum limitem contingentes, ubique finem loquendi optamus. Et tunc magis magisque debilis viator quassatur, cum se jam de perventione itineris gaudere sperans, denuo ex improviso [Col. 0800C] emergere sibi adhuc inopinatum conficiendum cernit spatium. Unde et nos, qui jam finisse opusculum credebamus, ac veluti procellosum mare in naufragio transmissum remigio laetabamur, et optati portus salvi fruebamur quiete; nunc aliud fortuito contuemur supervenisse, quod operae pretium praemissis opusculis sit addendum. Tendimus igitur parcitate facundiae coarctati, tendimus imminentium persecutionum casibus occupati; et quasi in contrarium vento surgente, in altum nos demum devolutos pelagus inhorrescimus. Confidimus autem ejus nos incunctanter bonitatis juvamine prosperari, qui dignos nos eorum visu et amicitia dijudicavit, ut quorum fruebamur dulcedine, etiam tropaeis imbueremur.



CAPUT PRIMUM.[Col. 0800D] Initium regni Mahomad regis.

Caeterum, ut in fine secundi operis annotatum est, adepto Mahomad patris imperio, confestim in promptum odium contra nos prorumpens, ipso die, quo fascibus infulatus, solium regnaturus conscendit, Christianos omnes palatio abdicans, indignos aulae principali ministerio promulgavit. Quos iterum post non longo intervallo sub tributario censu praescribens, plures praemio regali privavit, qui dudum militaribus [a 1Kb] vescebantur annonis. Et quia scriptum [Col. 0801A] est: Secundum judicem populi, sic et ministri ejus (Eccli. X, 2); ipsis per idem tempus gubernacula urbis committit, qui consimili zelo controversiae adversum Dei populum laborantes, eum ubique affligerent, everterent, et opprimerent; ut non solum vatem suum nullatenus infamari praesumerent, verum etiam terroribus compulsi abominabilem confiterentur culturam. Sic quoque moeror importabilis et persecutio truculenta undique nobis obvians, plerosque praevaricationis laqueo immergebat.



CAPUT II. Praevaricatio illius exceptoris, qui pridem sanctos anathematizari compulerat.

Multi autem sua se sponte a Christo divertentes [Col. 0801B] adhaerebant iniquis, sectamque diaboli summo colebant affectu, sicuti ille spurius, et sanctorum benedictione indignus, de quo in libro secundo meminimus, agit. Qui saecularis reverentiae pompam rebus praeponens coelestibus, inauditaque libidine pro Deo officium venerans, post bisseno mense, quo sanctos anathematizari decreverat, nosque foedis conviciis impetierat, honore dejectus est. Gratia itaque dissertudinis linguae Arabicae, qua nimium praeditus erat, solus e Christianis a consulibus in officio exceptoris detentus, post aliquos menses et palatio et ministerio est abdicatus. Quod factum non leviter ferens, cum se dejectum aspiceret, privatumque tanta dignitate altius suspiraret, praestantius Deo mori, quam non vivere saeculo eligens, continuo [Col. 0801C] fidem sanctae Trinitatis spernens, cedit sectae perversitatis, et nequaquam se Christianum vult jam ultra videri. Quapropter in deteriora conversus, qui nusquam simplicia meditatus fuerat, exsul Christianis effectus, adunatus gentilibus, crebroque discursu illud impietatis delubrum, quasi unus e ministris diaboli frequenter ingreditur, expulsus de templo Domini, quod dum adhuc fidelis existeret, sera ac pigra visitatione incoluit. Scriptum est enim: Non habitabit in medio domus meae, faciens superbiam: et qui iniqua loquitur, non direxit in conspectu oculorum meorum (Psal. c. 7). Idem vero post negationem in honorem pristinum restitutus, palatio reformatur, quo pedica et hamus caeteros illiciendi [Col. 0801D] existens, foret aliis in praevaricationis scandalum, qui causa gloriae temporalis sibi fuerat laqueus.



CAPUT III. Destructio basilicarum.

Interea cum saepius contra Dei catervam saeva principis conspiratio inolesceret, affligeretque ubique Christicolas, et nec sic omnes generali dilapsu, ut fidebat, ad ritum suum proruerent, jubet ecclesias nuper structas diruere, et quidquid novo cultu in antiquis basilicis splendebat, fueratque temporibus Arabum rudi formatione adjectum, elidere. Qua [Col. 0802A] occasione satrapae tenebrarum inde capta, etiam ea templorum culmina subruunt, quae a tempore pacis studio et industria patrum erecta, pene trecentorum a diebus conditionis suae numerum excedebant annorum.



CAPUT IV. De seditione provinciarum.

(1) Et quia undique dibellionum insurgentia bella magnam ei molestiam inferebant (nam libere in cunctis Hispaniae urbibus, quas vigore potestatis et egregii potentia intellectus, largoque munere praemiorum pater suus acquirendo domaverat, et obsederat, hic privilegium dominandi gerebat: praesertim cum et ex aliquibus locis (2) caesum et fugatum [Col. 0802B] exercitum suum cernens ubique imminui, ubique se gemeret in deteriora converti); idcirco contra nos diu meditatum in futurum differebat perditionis interitum, tardoque ac pigro impetu ecclesiarum operabatur ruinas. Nam nullos credo Christianorum (nisi ista difficultatis obstarent repagula) secum pateretur morari. Quinimo, ut jam alibi praemissum est, si commodam regnandi haberet licentiam, Judaeos etiam a se repelli compelleret. Quo solius gentis suae comitatu vallatus, his praeesse solummodo mereretur, cum quibus inextricabilia aeterni barathri lueret tormenta, nec alterius diversitate religionis unitas damnabilis culturae scinderetur. Ex qua, Deo vocante, et per splendentia fidei sanctae mysteria compungente, plures admodum recedentes, [Col. 0802C] et pietati adhaerentes, mortemque spe firmiori propter Christum excipientes, idem ingemiscebat; praeter eos, qui nimia carnis impediti formidine, ardua cordis contritione Christo regi sub chlamyde adhuc militant.



CAPUT V. De odio suorum adversum regem, et de ipsius avaritia, et de tributis Christianis impositis.

Cumque Ecclesiam Dei flammis invidiae inurendo, interno cogitamine corrosus tabesceret, et suorum pacem affectaret, haec et hujusmodi contra nos exercere disponeret; in nullo attamen divinam dispensationem humana procacitas praevalet immutare. Quae eum cunctis odibilem, universis exosum, omnibusque exsecrabilem reddens, etiam domestico, et ut [Col. 0802D] ferunt, pellicum suarum odio, vel maledicto impetitur. Verum ut scriptum est: Rex justus erigit terram, vir autem avarus destruit eam (Prov. XXIX, 4); hic idem inauditis cupiditatum fascibus ardens, militum annonas demutilat, tribunorum coarctat donaria, lunaremque praemiorum [a 1Kb] discursum imminuit. Et cum sibi vilia admodum et pene exigua a vicinioribus locis reddi vectigalia cerneret (quia videlicet si culpa vulgi is ad sceptrum Deo dispensante admotus est, tamen hujus meritorum improbitate urbes ac nationes in stimulum recalcitrationis inductae, non ad integrum tributis provinciarum eum [Col. 0803A] perfrui patiuntur), ideo in nos arma districtionis convertens, et ut lutum platearum dominii planctu contribulat, quorumdam Christianorum ejus optioni, favente, nequitia (si tamen Christiani, et non magis operarii iniquitatis appellandi sint) qui ut privilegium [a 1Kb] chirographa exigendi obtineant, sortem Domini fideliumque conventum suo vadimonio vel crimine a rege mercantes, importabili census onere colla aggravant miserorum, quotidie plebem Domini pessimantes: illa proculdubio plectendi in futurum sententia, quae talium condemnans excessus, ait: Et qui pessimant plebem tuam, inveniant perditionem (Eccli. XXXVI, 11). Quibus utique secundum veritatis edictum felicius erat gravatis molarum pondere collibus profundo mergi, quam tanto pusillanimes [Col. 0803B] perturbari scandalo (Matth. XVIII, 6), aut tantam vim gregi parvo inferre, cui Patri dare regnum complacuit (Luc. XII, 32); in quorum conspectu Deus non est, et a quorum intuitu judicia Dei sublata sunt. Semper invidi, semper iniqui, ubique malitiosi; in alterutrum iracundi, in aliorum eversione pacifici, in confoederationibus infidi, in conspirationibus conciti, in circumventione versuti, in apparatu noxietatis aptissimi; pro se invicem disparati, ad perdendum caeteros adunati, ad decipiendum excitati, ad miserendum pigri; in incessu tumidi, in assertione superbi, in promissione dubii, in datione avari, in largitione parci, in acceptione avidi. Id promittentes quod dari nequeat; id conferentes quo frui non liceat; qui non dormiunt, nisi malefecerint [Col. 0803C] (Prov. IV, 16), et consurgere ad iniquitatem festinant; qui laetantur cum male fecerint, et exsultant in rebus pessimis (Ibid. II, 14); et cum se Christianos esse pronuntient, Christum quotidie in membris ejus crucifigunt, Judae proditoris documenta sectantes, qui praeceptorem, venaliter distrahendo pecunias, crucifigens, sibi quidem laqueum perditionis effodit, mundo autem libertatem debitam contulit. Hi vero se eidem incorporantes, cum redemptos ejus crudeli accusatione affligunt, et (quod non sine gravi cordis mei vulnere profero) quos tueri debuerant, quia sumus invicem membra Christi (Ephes. IV, 25), eum, (proh dolor!) negare compellunt.



CAPUT VI. [Col. 0803D] De insultatione procerum contra martyres.

His interim imminentibus malis, et hujuscemodi aerumnis Ecclesia vapulante, ferunt ob hoc regem ingenti crapulatum laetitia, ampliora fidelibus scandala irrogaturum se promittere, et, ut alibi [b 1Kb] taxatum est, dira incursatione, molestiaque contriturum, si commodum regnandi successum diutius obtineret; adeo ut plerique procerum olim decedentium martyrum subsannantes constantiam, nobis referrent: Quo nunc abiit illa vestrorum virtus agonistarum? quo aufugit magnanimitas? qua absorta temeritas delitescit? ubi se enervata fortitudo abduxit? Qui dudum [Col. 0804A] concitis gressibus certatim ad expugnandum dogmatistem nostrum occurrentes, debita ultione perempti sunt; nunc adsint, nunc veniant, modo properent, si divinitus inspirati, illud in veritate conservant certamen.



CAPUT VII. De Fandila martyre.

1. Dum ergo in nos hujuscemodi irrisionibus insultarent, et hoc deludio nostram pene consummatam cladibus fatigarent miseriam, adolescens quidam Fandila, ephebus aspectu decorus, honestate vitae probabilis, sanctus et timoratus presbyter inter has caedes saevaque discrimina ostium aditumque primus exercendi martyrium sub hujus tyranni [Col. 0804B] [c 1Kb] privilegio patefecit. Hic itaque (1) ex urbe Accitana progenitus Cordubam discendi gratia veniens, totam pene pubertatem ibidem sub paedagogi traditione peragens, confestim ut adolescentiam adiit, monastica oblectatus conversatione, illico monachis se Deo jugiter militaturus admiscuit. Qui aliquibus locis peragratis ac demutatis, in quibus ardens devota mens requiescere non poterat, ultimo (2) se in Tabanense coenobium contulit. Ibi aliquandiu sub regulari disciplina vel regimine abbatis Martini demorans, perfectius in timore Domini claruit.

2. Et quoniam summae humilitatis magnaeque obedientiae erat, idcirco gratia sanctitatis, qua coelitus refulgebat, diu implorantibus ac rogantibus monachis coenobii sancti Salvatoris, quod haud [Col. 0804C] procul a civitate Cordubae in parte septentrionis ad radicem Mellaris pinnaculi situm est, ad officium sacerdotale praeelectus invite et (ut ita dixerim) violenter instantia vel praejudicio abbatis sui sanctum ministerium suscipit, et nihilominus jejuniorum, vigiliarum, orationumque solito propensius labores adaugens, ambulat de virtute in virtutem visurus Dominum in Sion, scalis meritorum evectus. Cujus venerabilem vitam, cunctisque necessario imitabilem conversationem, cum affatim digno laudum praeconio eorumdem fratrum atque sororum, quibus praeerat, relatione pandatur; eo tamen magnificentius declaratur, quo florentissimam juventutem animo robustiore transgrediens, gladio martyriali non cunctatus fuerit subdere.

[Col. 0804D] 3. Igitur, comitante ipsum perfectione timoris Domini, cum omnia terrena despiciens mentem coelo suspenderet, cuperetque dissolvi melius et cum Christo manere, quam rebus haerere caducis; quodam die obfirmato vultu judici astans, praedicat Evangelium, impudicum exprobrat vatem, coetumque noxiae combinatum culturae paedoribus (nisi resipiscens pietatis fidem apprehendat) ultricibus luiturum poenarum incendiis protestatur. Hinc carcere trusus, et vinculis coarctatus, latronum mansionibus alligatur, principali postmodum sententia decollandus.

4. Quod factum judex regio intimari auditui non [Col. 0805A] differens, accenditur igne furoris immensi, et quodam hebetatus horrore miratur stupidus, quae esset illa victrix audacia, quae tantae gloriae non expaverit regem, tamque sublime vanitate et superbia caput, atque (ut se putabat) super omnia excellens talibus non reverentiae ausibus propulsaret. Quamobrem eodem momento sub voce terribili episcopum comprehendi decernit; sed ipse, fugae praeventus remedio, salvatur. Nam ferunt, jam tunc eum nulla intercedente dilatione punire decreverat. Jusserat etiam omnes Christianos generali sententia perdere, feminasque publico distractu disperdere, praeter eos qui spreta religione ad cultum suum diverterent. Et nisi hoc edictum consultu satrapum quassaretur (qui pro eo quod nullus sapiens, nemo urbanus, [Col. 0805B] nullusque procerum Christianorum hujuscemodi rem perpetrasset, idcirco non debere universos perimere asserebant, quos non praeit personalis dux ad praelium); [a 1Kb] exhinc credo jam funditus Christianismum nostrum partim gladio, partim praevaricatione exstingueret (3). Fortissimum vero athletam gladio interficiens, patibulo ultra amnem suspendi praecepit.



CAPUT VIII. Gesta Anastasii, Felicis et Dignae martyrum.

1. Quem sequens (1) alio die Anastasius presbyter, qui ab ineunte aetate apud basilicam sancti Aciscli Cordubensis disciplinis et litteris eruditus, usque [Col. 0805C] ad plenam juventutem ibidem in Diaconatus officio degens [b 1Kb] , postquam monasticam vitam, qua dudum fuerat spreto [c 1Kb] ministerio oblectatus (2), in senibus egerat, demum sacerdotio applicatur. Concito gressu, palatium petens adstat consulibus, hostemque fidei veridicis assertionum stimulis feriens, gladio confestim abscissus, suspenditur. Cum quo et Felix monachus, ex oppido Complutensi progenitus (3), natione Getulus, et quadam occasione in [d 1Kb] Asturias devolutus, ubi et fidem catholicam, et religionem monasticam didicit, eodem die hac professione decisus affigitur.

2. Cumque dies illa maximum cursus sui expiens metabulum, jam pene (4) in horam nonam divergeret, virgo quaedam adolescentula, merito et nomine [Col. 0805D] Digna, ex collegio venerabilis Elisabeth, cujus rationem liber secundus edisserit, Deo revelante et confortante, ad palmam processit. Paulo namque ante martyrium suum, assistere sibi per somnium videt puellam, habitu et specie percomptam angelico, rosas ac lilia manu gestantem. Quam cum de nomine causaque sui exploraret adventus: »Ego sum, inquit, Agatha, olim propter Christum diris attrita [Col. 0806A] suppliciis, et nunc veni partem tibi purpurei muneris hujus conferre. Accipe libens donarium, et viriliter age in Domino; nam reliquias rosarum et liliorum, quas in manibus servo, post te ex hoc loco datura sum migraturis.« Tali denique virgo sacratissima visu ac munere illustrata, cum e dextera colloquentis rosam susciperet, ruris admista coelestibus ab oculis intuentis elevabatur.

3. Haec autem puella, cum pro summa humilitate atque obedientia inter convirginales ultima se judicaret, essetque incomparabili apparatu obsecundatrix, nunquam tamen appellari se Dignam patiebatur, dicebatque cum lacrymis (5): »Nolite me Dignam vocare, sed magis Indignam; quia cujus meriti sum etiam nomine debeo insigniri.« Et cum a [Col. 0806B] die revelationis suae, amore compuncta martyrii, tacito cogitamine, quibus ad id posset indiciis aspirare, saepius ruminare coepisset, fit affatim laetior horum instructa martyrio, quo quasi his praecedentibus haec firmiori gressus succederet ad coronam. Ideoque apertis silenter coenobii claustris, cum jam beatos pendere comperisset martyres, concito gradu judicem petens, cur fratres suos praecones justitiae trucidaverit, assertione intrepida percontatur. »An quia, inquit, Dei cultores existimus, sanctamque fideliter colimus Trinitatem, Patrem, et Filium, et Spiritum sanctum, unum et verum Deum fatentes, et omne quod ab hac credulitate dissentit, non solum negamus, verum etiam detestamur, maledicimus, et confundimus; idcirco confodimur?«

[Col. 0806C] 4. Haec et his similia sancto et immaculato ore disserente puella, nihil cunctatus arbiter, lictoribus decollandam committit, qui mox [e 1Kb] delicatis inferunt jugulum collibus. Nec mora consternatis corruens membris, equuleo deorsum versa suspenditur, caeterisque trans flumen adsciscitur. Hoc namque ordine hi tres vocati, Anastasius, scilicet presbyter, Felix monachus, et Digna virgo beata eodem die dispariter ceciderunt, XVIII Kalend. Julii, aera DCCCXCI.



CAPUT IX. Benildis matrona martyr.

Denique hos sequens Benildis femina aetate jam provecta, et ut ferunt, non medie timorata, sub professione caeterorum occubuit XVII Kalendas Julii, aera [Col. 0806D] qua supra (1). Quorum cadavera post aliquot dies ingenti concremata incendio, ad ultimum fluvii projecta, dispersa sunt.



CAPUT X. Sancta Columba martyr.

1. Cogimur vel numerositate certantium, vel debita sponsione votorum, in longam dictionis seriem [Col. 0807A] stylum protendere. Hinc est, quod ultra quam putabamus, in magnum codicem materies aucta opusculi, pene modum mediocritatis excesserit. Quia post tot funera et importabilium aerumnarum discrimina nullum prorsus talia opinaremur agressurum. Nos tamen ab inchoatis nullatenus reticemus, quo cunctorum rationes, ut promisimus, enarremus.

2. Interea fuit virgo quaedam nobilis et decora, Columba nomine, ex oppido Cordubensi progenita, praefati abbatis Martini, et Elisabeth, de quibus in praecedentibus memoravimus, soror. Quae, cum inter bona parentum tenerrime in annis puellaribus degens, propositum Elisabeth sororis suae, quod cum viro suo [a 1Kb] Hieremia adhuc vulgo admisti gerebant, agnosceret (qui longe antequam monasterium peterent, [Col. 0807B] multis se Christo religionibus inter conventus populi consecrarunt), persaepe genitorum relicto consortio, domum sororis frequentius visitans, talibus se consignandam votis exoptat, anhelaque hujus propositi [b 1Kb] verna cupit existere. Confestim itaque terrena omnia spernere desiderat; sed adversatur puellae intentioni genitrix repugnatura. Quae etiam contra sobolem Elisabeth ejusque virum foedis iracundiae motibus excitata, graviter conqueritur, quod ita adolescentis illiceret animum, quod sicut se, et istam disperderet, mundumque flore suo vernantem dissipato matrimonio relinquentes, in solatio exterorum id cuperent congerere.

3. Inter hanc autem conflictationem (ut vulgi mos est), disquiritur ad copulam nuptialem puella, crebisque [Col. 0807C] interpellationibus secularitate involvere exoptant coelestium thalamorum nuptiis divinitus assignatam. Et cum nec illa consentiret, nec mater desisteret, quo nihilominus nuptui traderetur; ipsa mater (Dei providentia) ex improviso molestia aegritudinis occupata, sub celeri vocatione mundo exempta recessit. Remanet Dei famula, non tam matris obitu contristata, quam laetior gratia suae devotionis sine cujusquam praejudicio adimplendae.

4. Verum nonnullo tempore in sancta religione apud urbem utrisque sororibus versantibus continuo expleto jam propriis (ut diximus) sumptibus Tabanensi coenobio, eo se viri cum mulieribus Christo militaturi conferunt. Ibi sancta virgo terrenis se exuens, haeret coelestibus, et mentem ad studium [Col. 0807D] Scripturarum convertens, fit admodum eruditior investigandi ac disserendi sententiarum obscura. Crescit beatae virginis sanctimonia, et late diffusa coenobii fama etiam procul sitarum ad se urbium discursus invitat, quo talium exemplorum magisteriis imbuerentur. Haec autem virgo sub fratris sui Martini et Elisabeth regimine manens, praecellit meritis, et gratia honestatis omnibus praeit. In conversatione laudabilis, in humilitate sublimis, in castitate perfecta, in charitate firma, in exorando attenta, ad obediendum [Col. 0808A] apta, ad miserandum clemens, ad indulgendum facilis, ad praedicandum diserta, ad instruendum prompta. His quoque virtutibus clarens, cunctorum in se provocabat affectum, omnibus normam speculumque sanctitatis existens. Et quia crebro adversarii tentationibus propulsabatur, ideo frequentioribus se coram Domino fletibus mactat; verens, ne diu congesta laborum vilissimi praedonis irruptione perirent. Hinc ad majorem sanctitatis cautelam erigitur, metuque hostis adacta solertius ad summam virtutum districtiori vita contendit.

5. Hanc saepe aegrimoniis tentator macerat, immittit fastidium, speciem virorum praetendit, longum astruit victum, diversisque fatigat phantasiis. Quibus horribili metu compulsa luget immaniter, ne lapsu [Col. 0808B] mortis a consortio dirimatur sponsi, cujus tanto se ardore charitatis asserebat interius esse conflagratam, ut quasi excisae carnis cicatrice pro ejus desiderio mente vulnerata existens, nisi solo ejus intuitu in coelis, nullo modo [c 1Kb] se perhibebat posse sanare. Nullum unquam peccatorem quamvis gravioribus oppressum peccatis sermone suo laesit, de nullius actibus judicavit, de nullius desperavit salute, nec quemquam licet foedis infamatum despexit rumoribus. Scio (referebat) versutias daemonum, scio insolentias hominum, qui interdum ipsum maledictionis subsannatione impetunt, quem probatum dignioribus meritis habet Omnipotens. Multa sunt enim judicio condemnata humano, quae divino sunt probata et sanctificata consilio; et plerumque opinationibus [Col. 0808C] suis transgrediuntur homines divinam sententiam; dum cujus meriti apud illum quisque permaneat, nesciant; et tamen jam quasi praesagi occultorum, vel dignum praedicent, vel reprobum infament. Cum utique inculpabilius, si ad se reverterent, judicarent; etsi quanto vel quali oneri unusquisque subjaceat, vel quo sit debito reus intenderet, nullatenus culpabiliter de incognitis disputarent. Sed agunt nonnulli haec, quo in veritate exprobratio divina contra nos olim prolata firmetur, quae ait: Attendite et auscultate. Nemo quod bonum est loquitur: nullus est qui agat poenitentiam propter peccatum suum, dicens: Quid feci? (Jerem. VIII, 6.) Qui proprii facinoris trabe neglecta, de festucis aliorum solliciti permanentes, quod levi susurrationis aure captaverint verum nihilominus [Col. 0808D] et nullatenus incredibile esse affirmant.

6. Nunquam autem virgo clementissima sine causa iram admovit, nisi cum forte aut infantulis, aut aliquam e sororibus negligentem aspiceret, quas solo intuitu oculorum redarguebat humiliter. Nunquam aliquando in cujusquam prorupit contumeliam, nunquam os ejus vaniloquio est occupatum, nusquam aniles et otiosas fabulas suis passa est admitti auditibus. Christum corde, Christum ore saepius meditans, illam frequentius cum omni affectu canebat antiphonam, [Col. 0809A] quam in laudem sanctorum beati Patres suavi cantu aptaverunt, »Aperi mihi, Domine, paradisi januam, ut ad illam patriam revertar, ubi mors non est, ubi dulce gaudium perseverat.« Cum his colloqui delectabatur, quorum mens spiritali virtute succincta, mortificata cum vitiis et concupiscentiis membra gerebant, nec cuiquam se, nisi forte spiritualibus viris, et id perrarum ac serius, visendi praestabat accessum. Quia claustra feminarum a cellulis monachorum altis interjectis disparata maceriis, licet unius patris gubernaculo regerentur, hae tamen sequestratis se mansiunculis retrudentes, nulli omnino contuendi se facultatem praebebant. Sed si subinde aut fratribus congrua instaret necessitas, aut hospitum pia [a 1Kb] impetraret humanitas, sola venerabilis [Col. 0809B] Elisabeth per fenestram se exhibebat cernendam, quae prior et totius erat mater vera monasterii.

7. Quodam igitur tempore petiit a consororibus Columba, ut inter ipsa claustra in quodam angulo cellula sibi daretur, quo secum sola demorans immunis a caeterarum strepitu fieret. Annuunt pro rogatu sanctae sorores, praebentque adminiculum suo consensu augendi virginis sanctitatem, quae aliquam etiam inde percipere confidebant mercedem. Ut enim praemio dignum est sanctae conversationis studium, ita et erga pie viventes religiosus affectus. Nec distat a factis bona consensio, quae non virtute animi, sed virium quassatur defectu; ut cum forte non fuerit vigor corporis talia exercendi, sit mentis intentio similibus delectandi. Communia sunt enim operis sancti commercia, [Col. 0809C] et eo fiunt Christo gratissima, quo simpliciter in charitate perfecta ad nostrum referimus commodum fraternae sanctitatis studium.

8. Denique indepta benedictione sororum, exsors omni coenobialium actione curarum, virgo venerabilis in contemplatione Dei et meditatione Scripturarum multum temporis perseverans, post crebra suspiria et fletus immensos, in quibus speciali munere supra plurimos coelitus eminebat, denuo ad instruendos divinis pastibus convirginalium animos revertitur ad coetum. Ferunt namque illam persaepe ternas et quaternas horas, necnon usque in medium diem in oratione decumbere; et cum nulla resonarent suspiria, nulloque singultu membra incuterentur, in magno tamen silentio fletum promebat: [Col. 0809D] adeo ut subtus [b 1Kb] matta, in qua illa prostrato corpore exorabat, humectum lacrymis pavimentum ostenderetur. Maximum etiam in obsecrationibus stando spendens curriculum, in tantam subito ferebatur [c 1Kb] theoriam, ut geminatus ex utroque oculo rivulus lacrymarum ad mentum descendens, in unum conversus meatum, crebra stillatione guttatim quasi e tecto in humum influeret.

9. Interea cum furor persecutionis, qui in excidium ecclesiarum fremebat, hanc feminarum collectam [Col. 0810A] urbi admoveret, in praediolum, quod dudum sibi in confinio basilicae sancti [d 1Kb] Cypriani exstruxerant, sese conferunt retrudendae. Hic jam constituta beatissima virgo incomparabiliter flebat, lugebatque ubertim, et suam quietem quam gerebat in montibus, et tumultus quos in urbe incurrerat. Semper tamen et corde et lingua clamabat: Tu nosti, Domine, quia diem hominis non concupivi super terram (Jerem. XVII, 16). Semper praedicabat, semper orabat, semper Psalmos canebat, semper in ore ejus laus et benedictio Domini resonabat. Et quia virginum mansio praefati sanctuarii parietibus cohaerebat, tantumque objectu maceriae a vestibulo altaris dirimebatur; si quem forte cantum sanctorum laudibus resonantem per natalitia martyrum audisset [Col. 0810B] a clericis psallentibus, confestim quadam jucunditate coelestium desideriorum compuncta prorumpebat in lacrymas; ut non minus illam introrsus crederes proclamare: Sitivit anima mea ad Deum vivum; quando veniam et apparebo ante faciem Dei. Fuerunt mihi lacrymae panes die ac nocte, dum dicitur mihi quotidie: Ubi est Deus tuus? (Psal. XLI, 3, 4.) Ipsis etenim nexibus corporis, quibus in hac peregrinatione mens sancti cujusque retenta, ab illa ineffabili claritate sanctorum cum magna supernorum desideriorum siti exusta se jungitur, velut obstantibus murorum repagulis ne ad civitatem viventium concito, quo vult, gressu pertingat, quasi e regione onus membrorum sibi credens, resistere plorat et dicit: Fuerunt mihi lacrymae meae panes die ac nocte, [Col. 0810C] dum dicitur mihi quotidie: Ubi est Deus tuus? Cum illo utique esse desiderat, cum quo Apostolus resoluta jam mortalitate cupiens permanere, dicebat: Dissolvi et esse cum Christo melius est (Philipp. I, 23).

10. Verum indesinenter his votis sancta Columba insistens, cum plus aliquid, ut reor, in semetipsam cruciatus ipsa inferret, quam furens [e 1Kb] imploderet carnifex, vigiliarum, jejuniorum, atque orationum scilicet continuando labores; quasi parva essent ista omnia, proprio et ultroneo in se voto illata tormenta, velut de suis etiam meritis, etsi majora exerceret, non confidebat. Ac metuens, ne centesimum virginitatis suae fructum vacuum apud Patrem commodi reperiret, ad ineffabile martyrii indubia lucrum aspirat, quod peccatores etiam directo tramite [Col. 0810D] in regnum mittit coelorum, dicente Evangelio: Regnum coelorum vim patitur, et violenti diripiunt illud (Matth. XI, 12). Hinc jam ardentius in amore Christi succensa, concitis ad eum gressibus cui fideliter servierat anhelans pervenire, quibusdam etiam revelationibus ad id frequenter impulsa; quodam die, irrupto latibulo, reseratis tacite foribus in forum digrediens, licet [f 1Kb] incognita viarum urbis existeret, provido tamen exploratu, quo judex moraretur, addiscit.

[Col. 0811A] 11. Ibi cum pervenisset, ejusque astaret obtutibus, dat professionem catholicae fidei, profert evangelicam veritatem, iniquum dogma retundit, auctoremque magni esse sceleris talia praesumentem annuntians, ipsum denuo arbitrum, quare se talibus sacrilegiis combinaret, blandis admodum verbis hortatur. Cujus speciem verbaque miratus, illico eam in palatium ducens, satrapum concilio repraesentat. Ibi adhuc profitetur, praedicat, admonet, omnes suae potius debere saluti consulere quam vanis insistere deceptionibus, quibus eam transvertere conabantur. Dicebat etiam, non talem Christus habet sponsam, quae immutari de pristina compactione ararum ejus praevaleat. »Nam quis ditior illo est, ut vos me copiis rerum credatis illicere? Quis pulchrior eo est, [Col. 0811B] cujus speciei forma prae filiis hominum claret, ut vos me nuptu terreno arbitremini oblectandam? Quis cultus vel secta evangelicae fidei veritate sanctior est, quae per totum orbem apostolorum vocibus promulgata, aeternae spei credentibus praemium repromittens, omne prophetismum, quod ab illa dissentit, anathema esse in veritate non dubium est? Quamobrem relicta vanitate, verum Evangelii ducem requirite, quo melius filii lucis, quam genimina tenebrarum, mortisque soboles appellemini. Ille etenim dixit: Qui sequitur me, non ambulabit in tenebris: et omnis qui vivit, et credit in me, non morietur in aeternum (Joan. VIII, 12, et XI, 26).«

12. Igitur cum fortissimam virginis constantiam [a 1Kb] consules universi adverterent, et neque immutari [Col. 0811C] posse talibus imbutam oraculis cernerent, neque hortatum assertionis ejus ferre valerent: continuo ante fores palatii eam trucidari praecipiunt. Quam (1) cum summa reverentia (2) foro constituentes, (3) non se prius decollari permisit, quam praemio lictorem virgo sacratissima honoraret. Sicque pronior cervicem inclinans, in lapsu [b 1Kb] juguli delicatum corpus sternitur. Nec mora, ut erat lineis indutum, cadaver sporta immissum alveo projici principes mandaverunt, nec sicut caetera occisorum cadavera, aut pro foribus neglexerunt, aut equuleo suspenderunt XV Kalend. Octob. aera DCCCXCI. Quod post sextum diem illaesum et integrum quorumdam solertia monachorum divinitus nobis allatum est, dignoque officio in Basilica (4) sanctae Eulaliae virginis et martyris, [Col. 0811D] quae in vico Fragellas constituta est, honorabilem meruit sepulturam. Hoc nobis ad fidem de ea relatum est.

13. Caeterum tu sacratissima, quae utiliter Ecclesiam catholicam et vivens conversationis exemplo, et moriens celso meritorum instituis patrocinio, esto memor cultoris tui; erue me laqueis mundi, abstrahe perturbationibus saeculi, et confer post mortem requiem paradisi. Per Dominum nostrum Jesum [Col. 0812A] Christum qui vivit cum Patre et Spiritu sancto, unus et immortalis Deus, per infinita saecula saeculorum. Amen.



CAPUT XI. Pomposa virgo et martyr.

1. Igitur cum ad multorum notitiam ipso die rumor consummati martyrii praedictae virginis pervenisset, et non solum totam civitatem verum etiam viciniora loca inserperet, virgo quaedam venerabilis, nomine Pomposa, ex coenobio Sancti Salvatoris, quod ad radicem Pinnae Mellariae constitutum est, quo dudum se cum parentibus, fratribus et cognatis Christo militatura contulerat (ex quo antea beatissimus Fandila ejusdem loci sacerdos olim descenderat); [Col. 0812B] mox ut illud martyrium a dicentibus comperit, alio die [c 1Kb] cita occurrit. (1) Haec namque virgo beata parentum et propinquorum sanctam conversationem, quam gerebant in Corduba, ex qua erant progeniti, cernens, confestim avida mente tali se voto assignans, cum his simul mundum spernit, labentia deserit, integritatem promittit, mansuraque perenniter toto nititur conatu appetere.

2. Quapropter parentes ejus, distracto patrimonio, praefatum coenobium construentes, in eo loco, qui ex eo quia ab antiquitus congestos in illa celsiori rupe apum industria favos, (2) qui usque hodie permanent, majores nostri viderunt, Pinna Mellaria vocatus est. Ibidem autem se ad exercitium vitae monasticae collocantes, tradunt beatam hanc virginem [Col. 0812C] inter illum suorum conventum pulchriorem gratia sanctitatis floruisse; et quae ultimum per aetatem gradum tenebat, fit caeteris excellentiori culmine innocentiae ac simplicitatis merito sublimata. Tantoque in Scripturarum meditatione fortissima permanebat, ut, si fieri posset, non diebus, non noctibus a lectione vacaret, nisi quarumdam ingruentium tempestatum impediretur procellis. Si quid forte ad suam exaggeratum sentiret injuriam, illa quae macte [d 1Kb] humilitatis gratia prominebat, cuncta patienti animo sustinebat. Instabat vigiliis, jejuniis, et orationibus crebrius incubabat, quibus favente Domino inviolabiliter votum posset conservare promissum.

3. Plura sunt, quae de ejus sanctitate, referente [Col. 0812D] nobis famulo Christi Felice monacho, ejusdem coenobii abbate, cognovimus: quae obtentu evitandi fastidium relinquentes, ad illud, quod eam sine dubio coelo praemisit, quampropere festinamus. Cum enim summae sanctimoniae studium gereret, serviretque Deo fideliter, mox ut beatae Columbae martyrium comperit, illico interius igne conflagrata martyrii, fit admodum laetior tali nuntio recreata. Et quibus ad id posset pertingere passibus, tacito et singulari [Col. 0813A] cogitamine ruminat. Et, o miram vocationem Domini, et supernae dispositionis aditum patefactum, quo nullus praedestinatus [a 1Kb] martyrio, martyrii gloria defraudatur; quo nemo coetui Sanctorum ascriptus, humana potest illaqueatione teneri! Ferunt namque, quod multo satis ante hoc tempus haec virgo ad martyrium convolasset, nisi quibusdam suorum impediretur repagulis, qui eam, causa saevientium persecutionum, alta servabant custodia.

4. Sed quid in se potest habere custodiae conditio miserabilis, quando, sicut scriptum est: Nisi Dominus custodierit, in vanum vigilant (Psal. CXXVI, 1), qui humaniter se quippiam custodire arbitrantur? Etenim ipsa superveniente nocte, consummata in Dei laudibus nocturna vigilia, unus e fratribus suis, [Col. 0813B] caeteris quiescendi gratia regredientibus ad cubile, quasi divinitus moneretur, et certe non sine providentia Domini, arrepta clave portam monasterii inconsuetus aperuit, minimoque tantummodo clavo superposito retrusit. Ad quam illa silenter accedens, et clam ostium reserans, vadit per tenebras noctis coelesti lumine illustrata: totumque illud iter vasta horridum [b 1Kb] solitudine ante lucis crepusculum transiens, clarescente mane urbem ingreditur, seseque obtutibus judicis praesentari non differt. Ad quem sanctae fidei rationem proponens, vatemque impudicum simplici exhortatione confundens, confestim ille gladio trucidandam decernit, sicque ante fores [c 1Kb] palatii constituta, exempto capite consternatur XIII Kalend. Octob. (3) aera DCCCXCI. Cujus cadaver in [Col. 0813C] flumen projicientes, quorumdam [d 1Kb] mercenariorum studio in quadam fovea [e 1Kb] congestum desuper multo pulvere tumulatur. Ex quo iterum, Christo favente, post dies pene viginti industria quorumdam monachorum inde abstractum, ad praedictum beatae virginis Eulaliae sanctuarium reportantes, digno ibidem sacerdotum et religiosorum ministerio, ad pedes sanctae Columbae humatum est. Quod nihilominus divina credimus dispensatione peractum, ut quae se in vita sua tanta charitate dilexerant, morte etiam ac sepultura indivisae manerent, regnante Domino Jesu Christo in saecula saeculorum.



CAPUT XII. Abundius presbyter et martyr.

[Col. 0813D] Ex hoc autem tempore, decem mensibus [f 1Kb] interjectis, quidam presbyter, Abundius nomine, de vico [g 1Kb] Ananellos, qui est in montana Cordubensi, exortus, ibidemque sacerdotium suum peragens (ferunt), quorumdam [Col. 0814A] commento, vel fraude gentilium, ad martyrium fuisse [h 1Kb] pertractum. Sed ille Dei famulus cum se quadam vocatione in sacrificium verum coelitus aptari conspiceret, quo nolens ducebatur, grato animo adiit. Ac sic interrogatus a judice, intrepida responsione rationem fidei pandens, ultimo scelerosum dogmatistem ejusque cultores veridicis assertionum objectis inculcat. Ideoque sub celeri indignatione peremptus, canibus et bestiis devorandus exponitur V Idus Julii, aera DCCCXCII.



CAPUT XIII. Martyrium sanctorum Amatoris, Petri et Ludovici.

Succedenti denique tempore, quidam presbyter adolescens, nomine Amator, qui olim ex oppido [i 1Kb] Tuccitano cum genitore et fratribus suis Cordubam [Col. 0814B] discendi gratia adventarat; et Petrus monachus, ac (1) Ludovicus contribulis noster, et frater Pauli diaconi, cujus martyrium liber secundus exponit, ex civibus Cordubensibus orti, uno se foedere colligantes ad praedicandam evangelicam veritatem aptarunt; ideoque celeriter sub praecedentium professione perempti sunt II Kalend. Maias, aera DCCCXCIII. Quorum corpora fluvialibus immersa gurgitibus, Deo fautore, post aliquot dies littori exponuntur, et cum penitus nullam suae quietis sanctus sacerdos notitiam dederit, manent tamen caeteri sancti venerabiliter in praecognitis locis repositi. Nam beatus Petrus in Pinnae Mellariensis coenobio tumulatur, Ludovicus in vico (2) Italicensis provinciae, nomine (3) Palma, quae Singilio flumine praesidet, digniter requiescit.



CAPUT XIV.[Col. 0814C] De Witesindo martyre.

Ea tempestate Witesindus quidam vir aetate jam plenus, ex provincia (1) Egabrensi, qui nescio ob quam persecutionem dudum fidei sanctae lapsum incurrerat, dum ad exercitium nuper indepti cultus adhortaretur, abnegat se ejusmodi sacrilegio manere infectum: quod vel carnis infirmitate, vel circumventione diaboli subito sibi susceptum est. Illo momento cum talia fateretur, sub celeri indignatione peremptus est, aera qua supra.



CAPUT XV. Heliae presbyteri, Pauli et Isidori monachorum martyrium.

[Col. 0814D] Praeterea Helias presbyter jam senex ex provincia Lusitania, cum Paulo et Isidoro monachis adhuc juvenili aetate florentibus, sub priorum professione perempti sunt XV Kal. Maii (1), aera DCCCXCIV. Quorum [Col. 0815A] corpora patibulis elevata, post multos dies Boetico sinu conduntur.



CAPUT XVI. De Argimiro monacho et martyre.

Inde praeterea Argimirus quidam (1) confessor, vir nobilis, et aetate jam plenus, ex oppido Egabrensi cognationem ducebat; et quodam tempore Cordubae Patriciae (2) censor a rege praefectus exstiterat. Cum semotus ab administratione judicii, otium coenobii incoleret quietus, quorumdam ethnicorum dolo vel odio circumventus, accusatur coram judice de subsannio vatis sui, et exprobratur de professione divinitatis Filii Dei, quodque isto omnipotentiorem nullum alium fateatur, et illum vanitatis auctorem, ducemque asserat perditorum. Continuo Dei servus [Col. 0815B] sub grandi et ferocissimo judicis motu conjectus ergastulis arctius coactatur. Quem coram se post aliquot dies jubens assistere, dum suis adhortationibus et [a 1Kb] lenociniis quoddam verborum profano ritui mancipare studet nec praevalet: pertinacem in sancto proposito militem Christi equuleo viventem imposuit, enseque transfossum peremit IV Kalendas Julias, aera DCCCXCIV. Cujus corpus cum post multos dies ex praecepto judicis de patibulo deponeretur, cujusdam religiosi solertia sancti Aciscli basilicae deportatur, ac digno sacerdotum ministerio prope tumulum praedicti martyris, et sancti Perfecti humatum est.



CAPUT XVII. De Aurea virgine et martyre.

[Col. 0815C] 1. Ea tempestate virgo quaedam nobilis, nomine Aurea, sanctorum Adulphi et Joannis martyrum, de quibus in praecedentibus memoravimus, [b 1Kb] soror, quae a tempore collisionis eorum, devotionis praemio fungebatur, cum revelatis sacrae religionis studiis in coenobio Cuteclariensi, quod antiquitus sanctae et gloriosae virginis Mariae nomini dedicatum est, commaneret (1) per annos ferme triginta et amplius, cunctis fidei suae notitiam donans, nec ullis adumbrata pavoribus, conversationem Christianismi sui patulo gerebat congressu. Et quia erat stemmatis ortu praecincta, grandique fastu Arabicae traducis exornabatur, nullus exterorum virginis fidem [c 1Kb] incursare audebat, donec quidam suorum ex provincia [Col. 0815D] Hispalensi, unde genus trahebat, divinitus, ut arbitror, concitati, quo jam debita ante mundi constitutionem virgini corona martyrii pararetur, et praestantius in coelestibus de consummato laetaretur triumpho, causa explorandi ad se perlati rumoris fidem, ac propositum virginis, venientes, callide contribulam suam gratia [d 1Kb] sospitandi sese invisere mentiuntur. Quam non solum Christianam, verum [Col. 0816A] etiam sacrae devotionis (2) insignitam stigmate contuentes, confestim de ea judici referunt quaestionem. Qui et ipse jure nativitatis eidem virgini concretis adhaerebat prosapiis.

2. Tali ergo stimulatus relatione, suis eam assistere jubens obtutibus, quare se tam nobiliter auctam famulatu fidei Christianae degenerem reddiderit, vilique proposito tam praecelsi generis infecerit [e 1Kb] infulam, clementi admodum exhortatu compellat. »Sed poteris, inquit, quampropere totis absolvi paedoribus, debitamque interpolatae originis recipere claritatem, si tui gerens consultum, fidei nostrae cultibus intimis te votis admittendam elegeris, summisque nobis affectibus parens, quod sequimur sequaris, et quo ducimur, ire contenderis. Si vero et contemptos [Col. 0816B] nos, et etiam quae colimus abrogaveris, et illos quos hactenus aemulata es, intuitu fidei sectare decreveris; post varia dirae cruciationis tormenta, post multiplicium dolorum immensa supplicia, quae merito tanti criminis rea rependes, postremo turpissimae mortis supplicium incurres.« Ferunt eodem momento virginem sub judicis objurgatione cessisse, et omne sibi imperatum libenter exsequendum polliceri. Et quia melius de rebus non [f 1Kb] expertis silendum est, quam procaciter incognita ventilare, cujus rei obtentu haec ipsa negatio martyrem futuram subrepserit, utrum formidine carnis, an causa disponendi rem familiarem, incompertus testificare non audeo, nisi forte ex subsecutis eventibus, quibus postmodum obstinanter in professione perdurans, [Col. 0816C] promeritam adepta est lauream, ut sese conjectura arbitratus humani habet, carnis illam infirmitate non succubuisse credamus.

3. Igitur post auditam judex oris ejus professionem, qua juxta omnes ritus legis suae degere spoponderat; illico abeundi, quocunque vult, sibimet libertate collata, e vestigio domum regreditur, ac sicut prius militans Christo, nullatenus a proposito sanctae fidei desuevit, nec a fidelium contubernio se passa est disgregari, quin potius illorum persaepe se coetibus conserens, quos pietatis religio perlustrabat, condignis fletibus affectuque interno lapsum linguae deplorans, spei suae veram fiduciam ad Redemptoris alligat indulgentiam, si forte reatu praevaricationis obnoxiam famulam non repellat, qui adulteram ab [Col. 0816D] exitio lapidationis eripiens (Joan. VIII, 11), Petrum a maris fluctibus incubantem apostolico functurum primatu receptat (Matth. XIV, 31), furemque [g 1Kb] patricidio coinquinatum suo comitatui paradisum lustraturus admittit (Luc. XXIII, 43). Nec obesse fidebat praelargae et incomparabili Domini pietati inutilis famulae momentaneum crimen, apud quem multimoda miseratio et redemptio copiosa et exuberans [Col. 0817A] praevenit gratiae dono indignos, et quibus strenui laboris stipendia nulla suppeditant, consulta pietate justificat. Auget praeterea virgo sancta compunctionem, studium lamentationis multiplicat, votis vota congeminat, et duplicato moerore affectuque mentem perurgens, ne supremo examine aut de scelere condemnata aeterno mancipetur supplicio, aut a consortio fratrum suorum, Adulphi scilicet et Joannis martyrum beatorum, congruis meritorum repagulis detrudatur, felicibus votis adnititur.

4. Exin claro intrepidoque processu frequenter ecclesiam adiens, jamjamque in virtute Domini roborata, terrenis abstracta contagiis et coelesti curiae anhelat ascribenda: si forte cujusquam recidivo contestationis eventu in jus denuo mitteretur. Sed [Col. 0817B] haec callidus veterator non leviter ferens, cum fideliori conciliatu nuper elapsam, Creatori suo nunc quam antea militare intelligit, nec in aliquo penitus profuisse circumventionis suae praestigium contuetur, quin injecto stupore nescio cujus hebetudinis, transversam virginis linguam a professione veritatis leviter et perfunctorie contestaverat, ore, non corde fuisse sublatam advertens; haud dubie condaemonibus de extenuato cursu conqueritur, dicens: »Haec caelebs pridem me labiis fortuito honorans modo cor ejus praecinctum virtute superna, grandi objectu a meis disparatur illecebris.« Et idcirco quemdam in persecutionem beatae virginis pruritans denuo, ad perquirendam tyronem fidei suae compulit.

5. Nonnulli interea gentilium ejus explorantes [Col. 0817C] conversationem, nihilominus juxta priorem habitum Christi famulam reperientes, illico de ea coram judice questum deponunt, crimen asserunt, dolosque praetendunt; et ut tanti abusus praesumptioni vindex occurrat, talesque ausus legali auctoritate percellat, perversis linguis contendunt. Qui protinus vehementi ira commotus, ferocium truculento satellitum ministerio suis eam attrahere conspectibus jubens, illico exhibitam de contemptu nuper adepti cultus redarguit, de neglectu promissi comminatur propositi, et cur tanti [a 1Kb] juris decretum non reverita sit, horrisonis percontatur clamoribus. Tum virgo, [Col. 0818A] quae se noverat ad tale jam divinitus electam certamen, ut erat prudentioribus diserta facundiis, sancto jam perlustrata respectu, judici refert: »Nunquam a Christo Deo meo separata sum, nunquam a religione pietatis ejus discessi, nunquam profanationibus vestris vel ad momentum inhaesi, licet dudum coram te, lapsu quodam sermonis, lingua succubuerit. Erat autem cor meum fiduciam habens in Domino, qui me suarum promissionum introrsus adminiculis erigebat, dicens: Qui credit in me, etiam si mortuus fuerit, vivet (Joan. II, 25). Inde quamvis verbotenus laqueum praevaricationis incurrerim, vivido tamen sanctae credulitatis tenore cor praemunitum gerebam. Nam statim quo a te digressa sum, et votis et affectibus lacrymosis quem ab [Col. 0818B] infantia mea didiceram cultum exercui, fidem servavi, propositum gessi. Restat ergo jam nunc, ut secundum profanationis vestrae ritum, aut gladio vindice puniar, aut si inultum praeterire factum hujuscemodi potest, de reliquo tota me libertate ad cohaerendum Christo Domino [b 1Kb] praetermitte.«

6. Tunc immanissimus arbiter virginis assertione succensus, facturus de ea regi relationem, ergastulis mancipavit, ingentique vinculorum onere coarctavit. Quam alio die per decretum principis gladio trucidans, confestim exanime corpus ejus cujusdam homicidae patibulo, qui ante paucos dies affixus fuerat, capite deorsum suspendi praecepit; cujus beatum cadaver cum caeteris furum membris, qui tunc ob flagitium interempti sunt, Boeticis immersum [Col. 0818C] gurgitibus nullum hactenus comparendi vestigium praebuit. Christus autem Deus et Dominus noster, qui est adjutor bellantium et martyrum coronator, qui dat lassis virtutem, se quoque requirendi affectum insinuans, providam pulsandi januam misericordiae suae confert intentionem, multimodo rerum effectu secundum placitam sibi dispensationem praescitam et praedestinatam ante mundi principium ad coronam martyrii famulam suam in pace suscepit. Cui est honor et gloria, virtus et potestas in saecula saeculorum. Amen. Coronata est haec virgo XIV Kalendas Augusti, aera qua supra.




[Col. 0819]
SANCTI EULOGII ARCHIEPISCOPI TOLETANI ET MARTYRIS DOCUMENTUM MARTYRIALE.
[Col. 0819A]


EPISTOLAE PRAEVIAE.



EULOGIUS ALVARO. Mittit ad Alvarum Documentum martyriale quod virginibus Florae et Mariae scripserat, priusquam eisdem legendum traderet, Christiana modestia et insigni circumspectione, ut in fine apparet, commotus.

Charissimo fratri meo ALVARO EULOGIUS.

Semper, mi frater, recordatione peccatorum meorum compunctus, luctum non amitto quotidianum; quoniam ex frequenti usu non deest a me peccandi affectus. Super his quoque vehementi carceris moerore confectus, non minus ex improviso taedium mihi occurrit ex eo die (1) quo me Serenitas vestra praemonuit ne a glorificatione militum Christi desisterem, ne primam de eis sententiam meam irritam facerem (2). Quia propterea quod illi viriliter [Col. 0819B] inimico justitiae restiterunt, crudelitas nos tyranni carceralibus mancipavit aerumnis, nostris deputando hortamentis, quod in eos divinitus inspiratum est. Quasi futura foret haec nobis occasio facilis vituperandi (quod absit) quos olim laudaveram, laudandosque verbo et stylo extuleram. Qua de re coactus sum hujus opusculi laborem aggredi, quod forte et nostrae credulitatis de victoria eorum futuris generationibus redderet testimonium, et istis virginibus propter veritatis professionem nobiscum devinctis, spei certandi praeberet adminiculum. Quod ego pro arbitrio meo DOCUMENTUM MARTYRII credidi appellandum. Tuum est autem, frater charissime, huic volumini auctoritatem donare; quia priusquam earumdem virginum adiret obtutus, tuo elimari eum [Col. 0819C] judicio volui; ne forte errore nescientiae in aliquibus repugnaret catholico dogmati. Ave in Domino Jesu Christo, frater charissime.





ALVARUS EULOGIO. Laudat opus ad se missum, et judicium de eo ferre tum modestiae causa, tum operis praestantia detrectat.

Luminosum vestri operis Documentum ex illis [a 1Kb] Orientalibus, de quibus legitur, pomis valde bonis eleganter collectum, atque ex vitalibus succis, et ex quadrifido fonte virtutum operosa arte confectum, juxta congenitum litterarum studium mihi perlegi, et non discutiendo, sed admirando, textum totius opusculi laudabilis percurri. Et quod ex thesauro [Col. 0820A] sapientiae Dei a docto scriba nova et veteri reconditione prolatum est, alte profundeque totum rimavi, nihilque dignum, quod tanto rependerem operi, in tenuissimo pectore pauperis tui inveni. Vere ad instar illius Joseph reconditum triticum tempore necessitatis dispensas, et fame veri laborantibus alimoniae victum impertiris, atque adipe spiritali arida corda pinguescis. Quidquid enim de sanctis Scripturae fontibus a quoquam potuit unquam hauriri, a te assumptum, discussum est, atque digestum. Et plane nobis omnibus aliquid mutire volentibus silentium deinceps manet impositum. Eloquenter namque, atque splendide oratorum more, imo scholastica eruditione totum opus digestum, et humana pariter ac divina instructione perfectum, non discussione [Col. 0820B] indiget, sed potius laudari inquirit. Nec ege state laborantibus scientiae seipsum discutiendum committit, sed in corda (1) infularum praeconiis digna, et virtutum laude [b 1Kb] cothurnata alto se extollendum boatu infundit. Quod vero meo (quod saepe probasti) scientia egeno judicio tantum fulgorem committis, licet humilitati vobis congenitae hoc notum sit assignari; tamen cavendum est, ne fulgor materiae et auctoris splendor furvo inficiatur horrore. Praesertim quia tenebrae discutiuntur a luce, et horrida semper caligo splendore fugatur nubium, quas densas grassedine aureum jubar serenat. Nec compertum est, ut vice contraria discutiant tenebrae lucem, aut densus aer suo subdat judicio solem. Ego vero, mi domine, opusculum Dei Ecclesia dignum, [Col. 0820C] et Christo opifici et coronatori martyrum in primordio sui votiva cordis oblatione sacratum non humano audeo subdere judicio, quod certum novi inspiratione divina ex arcano pectoris vestri prolatum. Et ideo sicut per vos Spiritus sanctus locutus est, ita et nomen, quod ipse auctor bonorum consensione, imo electione vestra imposuit ei, ut perenniter haereat, et perpetua memoria vigeat, nostra quam consulis pusillitas videt. Raptim cursimque ipsum opusculum legi, sed ad rescribendum illud retinere dubitavi, ne forte culpabilis vestro fuissem amori. Peto autem, ut in alio quaternione apertiori manu illis sororibus scribatur, et istud ad me pro rescribendo denuo revertatur.


[Col. 0821]
IN NOMINE DOMINI INCIPIT LIBER [a 1Kb] DOCUMENTUM MARTYRII EULOGII PRESBYTERI, Quod in carcere positus virginibus Christi FLORAE et MARIAE ergastulo mancipatis dicavit [b 1Kb] .



PROOEMIUM.
[Col. 0821A]

Qui copiis rerum, et multiplici quaestu pecuniarum exuberant, quidquid in rebus terrenis affectant, facile consequuntur. Sed multo aliter est penuria et fame vexatis, qui vix quotidianum victum operoso sudore capessunt. Dives enim cogitavit et fecit; pauper cogitando defecit. Ast ego illis longe inferior egestate scientiae laborantibus, et eorum, qui exigua litterarum parcitate subnixi sunt, nimium ultimus, hoc opus abjecto satis (ut ita dixerim) stylo sensuque digestum, ex eo Documentum martyrii appellavi, ex quo quorumdam virginum animos reorum mancipatarum specui ad consummandum cursum certaminis imbui; seu quia profuturum fore caeteris talia exquirentibus credidi. Non igitur facundiae nitore [Col. 0821B] quae mihi oppido deest materiam libri succinxi, non leporem venusti sermonis in exstructione ejus intendi; sed quomodo per hujus instrumenti virtutem Deum possem propitiari, meoque me reatu absolvere [quoniam scriptum est: Qui converti fecerit peccatorem, salvat animam ejus, et suorum cooperit multitudinem peccatorum (Jac. V, 20). Et iterum: Qui ad justitiam erudiunt multos, fulgebunt sicut stellae in perpetuas aeternitates [(Dan XII, 3):] inde hoc prooemium et praesentibus et futuris precem humilem defert lectoribus, ut simplici studeant percurrere animo, quod simplex depromit oratio, simplexque dictavit intentio. Et si fortassis in aliquibus sanae doctrinae sententiam meam obstare repererint, nescientiae id, non voluntario errori ascribant; [Col. 0821C] meliusque emendando indulgeant, quam reprehendendo derogationibus vacent; quia non erit ad culpae meae titulum coram Domino referendum crimen, quod non est ultroneo lapsu commissum.



EULOGIUS SERVUS CHRISTI (1) VIRGINIBUS SACRIS FLORAE ET MARIAE CARCERE COMPEDITIS SALUTEM.

1. Parvum hoc opus instructioni vestrae, ut reor, necessarium, sanctae in Domino Jesu Christo sorores, operae pretium condere visus sum, quod Deo fautore vobis fiet proficuum, mihique et nunc et in futuro examine surget in testimonium; vel quia ipsius dono, et sancti illustratione Spiritus organum linguae meae praeconio veritatis repleri confido; vel [Col. 0821D] quia coeptum voluminis hujus laborem ab eo et perfici [Col. 0822A] et sanctificari spero; vel quia fecisse vos magna et laudabilia verbis praedico, sensibus admiror, litteris effero, superasse vos viros, superasse clericos fateor. Excessit virtus vestra praeclara monumenta virorum, et in excelsis elatum laboris vestri vexillum dat omnibus piae operationis documentum: incitando desides ad triumphum, imbecilles armando ad praelium, debiles roborando ad bellum, tergiversantes hortando spe vincendi redivivum ad castra pugnatorum facere reditum, et universae Ecclesiae specimen pro veritate moriendi exhibendo signiferum. Propterea non discedet laus vestra de ore hominum usque in saeculum. Siquidem praeconabilis est virorum victoria, excellentior tamen feminarum extollitur palma; et cum magnum sit in viris victoriae [Col. 0822B] signum, plerumque gloriose efferuntur mares (2) triumpho adorearum; majoris vero est admirationis laude colendum feminas, [c 1Kb] rem fecisse virorum; quippe quae sexus sui fragilitatem oblitae, celsa virtutum appetere non verentur, in qua subinde fortium vigor lassatur. Denique hac magnanimitatis virtute olim legales feminae Esther et Judith subnixae fuerunt, quae propter salvationem populi Dei hostium sese periculis injecerunt. Nam una earum Aman in perniciem Israel nefaria machinantem persuasit regi crucifigendum (Esth. VII, seq.): Altera sopitum quiete vitiorum Holophernem salvo pudore peremit (Judith. XIII, 4 seq.). Et sic eum excellenti victoria medias pugnatorum acies scindens, suum revisura populum voti compos regreditur.

[Col. 0822C] 2. Unde vos, quaeso, sorores meae, ut, harum exemplo succinctae, in excidium adversarii Dei animosum spiritum erigatis; et ut tam vos quam catervam fidelium a perditionis aeternae laqueis eruatis. Coeptum anhelate iter perficere, quia haec via facilius et velocius vos ad thalamum sponsi vestri perducet. Est enim angusta et arcta semita, sed compendiosa celeritate vos sub unius horae spatio ad sponsi vestri pervenire faciet gaudium. Non desit sacrario pectoris vestri primaevus ardor bellandi, quin potius quotidianis incrementis intra mentium vestrarum recessus sit adauctus, solemniter crepitans, quasi ex uno ore ambae [d 1Kb] clamare: Mihi autem absit gloriari nisi in cruce Domini mei Jesu Christi, per quem mihi [Col. 0822D] mundus crucifixus est, et ego mundo (Gal. VI, 14).

[Col. 0823A] 3. Non vos, sorores meae, saeculi blandimenta decipiant, qui Christum Dominum ore apostolico audistis dicentem: Nolite diligere mundum, neque ea quae in mundo sunt. Si quis diligit hunc mundum, non est charitas Patris in eo. Quia omne quod in mundo est, concupiscentia carnis et concupiscentia oculorum est, et superbia vitae: quae non ex Patre, sed ex mundo est. Et mundus transiet et concupiscentia ejus (I Joan. II, 15 seq.). Non vos copia rerum illiciat, quia scriptum est: Nolite sperare in iniquitatibus, et in rapinis: nolite concupiscere divitias: si affluant, nolite cor apponere (Psal. LXI, 11). Et iterum: Nolite sperare in incerto divitiarum (I Tim. VI, 17). Non vos carceris squalidus horror avertat, quae vere scitis prophetas, apostolos, et beatos martyres per carceralia vincula ad [Col. 0823B] coelestem patriam pervenisse: multisque secreta mysteriorum in antro positis revelata sunt. Non vos contubernium scortorum exturbet, quoniam scriptum est: Sicut lilia inter spinas, sic amica mea inter filias (Cant. II, 2): et Dominus quidem cum iniquis deputatus est (Marc. XV, 28), et inter utrumque latronem affixus est. Non vos furentis judicii terror immutet, quoniam nec capillus de capite vestro sine jussu Patris vestri avelletur. Non vos convicia injuriarum deterreant, quoniam scriptum est: Nolite timere opprobrium hominum, et blasphemias eorum ne metuatis. Sicut enim vestimentum, sic comedet eos vermis; et sicut lana, sic deflorabit eos tinea (Isa. LI, 7, 8). Non vos supplicia illata poenarum marcescant, non immanitas dolorum exsuperet, non [Col. 0823C] vulneribus tormentorum vigor fidei vestrae succumbat, quia scriptum est: Nolite timere eos qui occidunt corpus, animae vero in nullo possunt nocere; sed potius eum timete, qui potest corpus et animam perdere, et mittere in gehennam (Matth. X, 28). Dominus et magister vester hoc jubet, sorores meae; et ex ejus deifico ore ista prolata sunt. Jam non est ultra quod metuas, pusillus grex, quoniam complacuit Patri vestro dare vobis regnum (Luc. XII, 32). Roboretur prorsus vehementius humana fragilitas, et exserta manu in certamine pro Deo suo exerceat pugnas. Ipse dabit auxilium, ipse victoriandi conferet meritum, qui tale auditoribus indixit praeceptum: Ecce ego vobiscum sum omnibus diebus usque ad consummationem saeculi (Matth. XXVIII, 20).

[Col. 0823D] 4. Comminatur certe hostis publica vos venalitate dimittendas, foroque imponendas, et nefariis vulgarium prostituendas obscoenitatibus, crudeli exsecutione nundinaliter distrahendas; sed neque hujuscemodi obsecro sedatis furoribus: Quia non derelinquet Dominus virgam peccatorum super sortem justorum, ut non extendant justi ad iniquitatem manus suas (Psal. CXXIV, 3). Ipse enim vos providus scrutator secretorum vestrorum vestrique vigoris collator propulsari tentationum molestiis non sinet, quibus probari, et non succumbere posse vestrum spiritum [Col. 0824A] sperat. Quod si (quod absit) persecutoris voluptas improba intercesserit, et vim corporibus inferens, dicata Deo membra libidinose invitas oppresserit; procul sit tantum ab appetitu animi perniciosa consensio; quia non polluet mentem aliena corruptio, quam non foedat propria delectatio.

5. Quapropter in harum tentationum discrimine, quarum gravi conflictatione hinc inde prominentibus bellis imbecillitas humana vexatur; dum corporis integritatem amittere veretur, vel perditam periisse dolet, etiam coram Domino praemia integritatis suae meretur. Nec (dum inter homines vim perpessa, jam caro turpis notam infamiae subiisse verecundatur) crimen est; sed id potius intuendum, [Col. 0824B] idque omnibus modis affectandum est, quod nos Deo inculpabiles reddat, non autem metuendum quod vulgus de nobis judicium feret. Quoniam non vacuabitur mercede incorruptionis mens, etiam carnis integritate adempta, dummodo permaneat sub testimonio sui opificis castitas interioris hominis illibata.

6. Nam quantumlibet adversariis cedat infirmitas carnis, quibus datum est corpora trucidare, tormentis affligere, stupris coinquinare, poenisque diversis addicere; in nullo tamen animabus sanctitatis propositum conservantibus possunt nocere. Quia, ut beatus ait Hieronymus: »Corpus sanctarum mulierum non vis maculat, sed voluptas.« Et iterum sanctissimus Augustinus [a 1Kb] : »Non amittit [Col. 0824C] corpus sanctitatem manente animi sanctitate, etiam corpore oppresso; sicut ammittitur corporis sanctitas, violata animi sanctitate, etiam corpore intacto.« Sic Joseph, sic Jeremias, sic Daniel, et tres pueri, multique Hebraeorum fideliter Deum colentium illa tempestate venundati sunt, et tamen a verbo Dei non recesserunt; quia nullum in statum devenerunt, quo Deum suum non invenirent; illum utique [b 1Kb] ipsum, cujus in mente et intentione passionem ferentes, et dum caederentur, et dum secarentur, et dum lapidarentur, et dum venderentur, Christi passionem cogitabant, qui impio post multa saecula proditoris discipuli distrahendus erat commercio.

7. Denique Jonas propheta Dei nutu ponto de [Col. 0824D] navi projectus (Jon. I, 11 seq.; II, 1 seq.), belluinis faucibus raptus, ex improviso carceri horrifico mancipatur. Sed tamen expers omnis rationis monstrum illud rationabiliter Creatori suo obsequens, mystice tantummodo conservandum sibi vatem creditum fore intellexit, et inde non demoliendam perniciter alvi sui specubus reverendam praedam reposuit. Ut quae erat prophetae causa periculi, fieret postea nationibus credituris in sacramentum mysterii: et ex eo infractus visceribus, et incolumis permaneret, ex quo triduani temporis sepulturam [Col. 0825A] mortis portendebat Dominicae, quod abrogans Dei sui mandatis parere, Tarsum maluit navigare. Sic [a 1Kb] Malchus monachus in captivitate, victrici dextera castitatem tuetur, crudeliumque dominorum jugo exuitur, dum pro eo, intercedente pudicitia, armata ungula servit, immani feritate impium conterens Dominum, qui pudicum in antro suo immunem reliquerat Malchum. Sic Paulinus Nolanae urbis episcopus, vir eximiae sanctitatis et incomparabilis meriti, propter unicum viduae filium sponte subiit [b 1Kb] servitutem, exemplo veri magistri commotus, qui dum liberum et coaeternum frueretur cum Patre et Spiritu sancto cuncta disponendi imperium, nec praeiret genitoris potestas majestatem prolis coaevae (quia, natura Divinitatis indivisibiliter persistente, [Col. 0825B] diversitas personarum inconfusa manebat, una eademque Patris, et Filii, et Spiritus sancti substantia existente) non rapinam arbitratus est esse se aequalem Deo, sed semetipsum exinaniens, formam servi accepit, humiliavit se usque ad mortem, mortem autem crucis (Philip. II, 6, 8).

8. Quapropter, sorores meae, hoc Dominicae passionis exemplar ante oculos cordis statuentes, et ejus vestigia jugi meditatione sequentes, omne temporale supplicium pro nihilo reputate? Quia licet sit asperum et amarum, breve tamen est atque fini contiguum, et sub unius momenti spatio aut qui infert perit, aut sustinens deficit. Quia poenae si acriores [c 1Kb] sunt, cito ingerunt patiendi defectum; si vero leviores sunt, facilius tolerantur. In utroque [Col. 0825C] semper gloriandi vobis manet tropaeum, in utroque semper felicitatis cumulatur profectus, dum per multimodam excruciationem veluti aurum igne probatum, puriores animae vestrae decidentibus scoriis vitiorum redduntur, et acrius poena grassante maturum laureandis vobis infert interitum, incunctanter vos nihilominus ad verum praemittens solatium, de quo per Prophetam dicitur: Dabo eis solatium verum, pacem super pacem (Jerem. XIV, 13).

9. In hujus igitur vitae corruptione, quantalibet quisque nostrorum tranquillitate fruatur, commodis vegetetur, prosperitate feratur; ex eo tamen quia peregrinamur a Domino, magis desolationem esse quam pacem in veritate fatendum est. Quia cuncta, quae temporalibus rebus haerent, et vario mundi [Col. 0825D] lumine perlustrantur, nihilominus vanitati corruptionique succumbunt, et facile a statu suo labuntur, dicente Salomone: Omnia vana sub sole (Eccle. I, 14).

10. Hinc vehementius piis Deo affectibus supplicandum est, sanctisque frequenter studiis insistendum, [Col. 0826A] et quasi lucerna in caliginoso loco lucente divinarum Scripturarum praecepta sanctorumque jura verborum e tenebris nostrae peregrinationis, quibus a Domino et beatorum consortio separamur, contemplanda sunt, et servanda, donec dies lucescat, et lucifer oriatur in cordibus nostris (II Petr. I, 19). Unde, si libero aspectu Deum cernere anhelamus, prius fide corda purificanda sunt, operibus consecranda, et muro charitatis hinc inde vallanda, quibus profecto illius sacri Evangelii sponsione incunctanter condigni habeamur, qua dicitur: Beati mundo corde, quoniam ipsi Deum videbunt (Matth. V, 8). Inde quaeso vos, beatae virgines, ne perdatis coronam vobis paratam, nec vos a charitate Christi cujusquam rei mundialis oblectatio segreget; sed [Col. 0826B] aequo animo cum Apostolo praedicate dicentes: Quis enim nos separabit a charitate Dei? tribulatio, an angustia, an persecutio, an fames, an nuditas, an periculum, an gladius? (Sicut scriptum est, quoniam propter te mortificamur tota die, aestimati sumus ut ovis occisionis.) Sed in his omnibus superamus propter eum, qui dilexit nos. Certus sum enim quia neque mors, neque vita, neque angeli, neque principatus, neque fortitudo, neque altitudo, neque profundum, neque instantia, neque futura, neque creatura alia poterit nos separare a charitate Dei, quae est in Christo Jesu Domino nostro (Rom. VIII, 35 seq.). Quin potius ista omnia propter aeternam retributionem alacrioribus animis votisque ardentioribus et quaerenda sunt, et ferenda. Manet enim unicuique [Col. 0826C] apud Dominum reposita laboris sui corona, et pro qualitate certaminis repensabit ille fructum mercedis.

11. Equidem nec nos divino beneficio extorres fieri credimus, nec expertes, aut ingratos coelesti munere speramus: quia, licet inviti, tamen pro nomine suo sumus devincti, et alto ergastulorum laqueo deligati. Repleta sunt penetralia [d 1Kb] carceris clericorum catervis; viduata est Ecclesia sacro praesulum et sacerdotum officio. Horrent divina tabernacula squalidam solitudinem, aranea texit templum, tenent cuncta silentium. Confusi sunt sacerdotes, et ministri altaris, quia dispersi sunt lapides sanctuarii in capite omnium platearum (Thren. IV, 1); et desinentibus in conventu hymnis cantionum [Col. 0826D] coelestium, resonant abdita carceris murmure sancto psalmorum. Non promit cantor divinum carmen in publico, non vox Psalmistae tinnit in choro, (3) non lector concionatur in pulpito, non Levita evangelizat in populo, non sacerdos thus infert altaribus. Quia, percusso pastore, dispersionem intulit adversarius [Col. 0827A] gregi catholico, privata prorsus Ecclesia omni sacro ministerio. Et licet haec inviti sustineamus, non esse tamen immunem coram Domino detentionem nostram confidimus.

12. Quanto vos nobilior gloria praestantiorque corona, o sanctae sorores meae, expectat, quae sponte saeculo et fluxibus ejus renuntiantes, zelo Dei armatae, intrepido gressu contra hostem fidei libero exsilistis processu! Dignae quidem munere divino, condignae autem prophetali oraculo, quo dicitur: Qui sponte obtulistis de Israel animas vestras ad periculum, benedicite Domino (Judic. V, 2). Proferentes testimonium veritatis in auctorem sceleris, et institutorem perversi dogmatis, victricia contra eum arma assumite, jejuniis, vigiliis, orationibus, et clamoribus, [Col. 0827B] diebus ac noctibus insistentes. Rogo vos, sanctae sorores, ne desistatis a coeptis, ne cessetis ab inchoatis, ne resiliatis a praeliorum auspiciis; quia non inchoantibus praemium, sed perseverantibus datur. Ne respiciatis retro, nec primam fidem irritam faciatis, nec, manum super aratrum tenentes, ab itinere regio in devium declinetis, festinate ad mercedem laboris vestri vos accingere, contendite ad culmen perfectionis ascendere. Quia post victoriam miles coronatur strenuus, et jam consummato labore, conductis mercenariis merces dispensatur. Nam et qui certat in agone, non coronatur, nisi legitime certaverit (II Tim. II, 5). Certare vero legitime est, omnibus a corde exclusis labentium rerum affectibus intuitu capessendi regnum coelorum, aut [Col. 0827C] cum justitia vivere usque ad mortem, aut non timere propter justitiam mortem. Nam cum justus redivivam semper daemoniorum usque ad obitum perferat litem, nec desint ab eo tentationes usque ad finem: recepturus pro qualitate certaminis in futuro mercedem, quantavis sanctitate praecellat, non pergit securus, non vadit ad Deum intrepidus. Ille vero, qui, sectando justitiam, pro justitia mori eligit, celerem instantibus bellis defectum imponit, aeternumque indubius ad regnum ascendit. [a 1Kb] Sit qualis vult, et ex quibuslibet vitiorum laqueis seu peccatorum sordibus venerit, etiamsi illotus [b 1Kb] baptismate ad martyrium convolaverit, nihilominus coronatur.

13. Ne terreamini, sorores, furoribus persequentium, [Col. 0827D] neque formidetis a faciebus eorum, neque enim timere vos faciet Dominus vultum illorum. Vobiscum ille est qui vos armavit, idem propter vos pugnat qui incitavit. Nec adjuvare desistet ille ipse, qui vos ad hunc peragendum agonem elegit, quo devictis adversitatum stimulis, secum jure perenni conregnare faciat temporibus infinitis.

14. Verum ad eos veniamus (4), qui vos ab hac intentione inhibendas esse putarunt, et illam primordialem confessionem vestram infringere et negare jusserunt, quam vos incitante Christo sponte coram judice protulistis. Nos autem talia vos agere [Col. 0828A] interdicimus, quia Deo est obediendum potius quam hominibus. Magister enim noster fundatores Ecclesiae Apostolos nostros ad praedicationem Evangelii informans, hoc eis dedit praeceptum: Si quis me confessus fuerit, et verba mea in generatione ista adultera et peccatrice, hunc et Filius hominis confitebitur, cum venerit in gloria Patris sui, et sanctorum angelorum (Marc. VIII, 38). Non oportet, sorores meae, votum vestrum irritum facere, quia scriptum est: Si quid vovisti Deo, ne tarderis reddere: displicet enim ei infidelis et stulta promissio; sed quodcumque voveris, redde. Multoque melius est non vovere, quam post votum promissa negare (Eccli. V, 3, 4). Non erit Deo inultum, ut post confessionem veritatis denuo veritate repudium detis, illudque [Col. 0828B] os, quod testimonium veritatis proferendo divinitus sacratum est, mendacio polluatis. Qui enim ista vos facere jubent, nihil aliud quam mentiri suadent. Et qui ad hoc mentes vestras inclinare contendunt, nihil aliud quam veritatem negare compellunt. Nulla itaque differentia est inter mendacem, et veritatem negantem; quia eodem reatu mihi videtur astringi vera abrogans, quo et falsa depromens. Mendax enim nititur falsum commentum loco veritatis inserere; vera autem obtegens, silentio suo falsitati administrat vigorem. Hinc evenit, ut veritas celata non pateat, et falsitas subnixa praevaleat. Utrumque vero unum sunt, et ob hoc impunita non erunt. Scriptum est enim: Testis falsus non erit impunitus (Prov. XIX, 5). Et iterum: Os quod mentitur occidit [Col. 0828C] animam (Sap. I, 11). Quare ergo, sanctissimae sorores vosmetipsas interficere, vestrarumque animarum parricidas fieri non timeatis? Neque enim aliud agit quam hominem occidit, qui seipsum occidit; et gravioris culpae criminibus obnoxius judicatur lictor animarum quam corporum. Quoniam elisa caro quandoque surgit pro meritis cum anima regnatura in gloria; vitiis autem anima interempta secum pariter carnem pertrahit ad gehennam.

15. Nunquid mentitae estis in eo quod patulis assertionibus in adversarium fidei catholicae protulistis? Nunquid omne convitium, quod in ipsum praevium Antichristi dixistis, non verum et certum est? Virum daemoniosum, Satanae ministrum, mendacio plenum, mortis ac perditionis perpetuae filium. Nunquid [Col. 0828D] non omnis catholica Ecclesia identidem quod et vos Deo testimonium refert?

16. Proponunt certe vobis expugnatores sancti propositi eremitatem ecclesiarum, compeditionem sacerdotum [c 1Kb] , dispersionem ministrorum; et quod non est nobis in hoc tempore sacrificium, nec holocaustum, nec oblatio, nec incensum, cuncta vastante sacrilega manu, omniaque turbante favore tyrannico (Dan. III, 38 seq.). Sed respondendum est eis, sacrificium Deo acceptabile esse spiritum contribulatum (Psal. L, 19): et quod in anima contrita, et in spiritu humilitatis ita a Domino suscipiamur, sicut [Col. 0829A] in holocaustis arietum et taurorum, et sicut in millibus agnorum: quia non est confusio confitentibus eum (Dan. ubi supr.). Vos ergo, sorores beatae, jam in illo reti Dominico captae estis, quod in dextera navigii ad praeceptum magistri missum, plenum magnis piscibus littori expositum est (Joan. XXI, 6), ad hoc reservatum, ut scrutinio apostolurum foris malis projectis, perenni vos societate jungamini electorum catalogis. Si vero sciscitante judice, negaveritis vos maledixisse vatem, maledicemini; nec detestatas fuisse quod Dominus detestatus est, duplici peccato eritis obnoxiae. Unum erit mendacii, negando veritatem quam jam confessae estis; aliud subtrahendo coram inimico justitiae verbum confessionis. Et certe quae non maledicimus, e contrario [Col. 0829B] benedicimus, et quem non detestamur, quasi favendo nostrae societati admittimus.

17. Unde insistendum est, sorores meae, ut coepta bella cum divino auxilio in pace animarum vestrarum consummetis, nosque potiori interventu de coelestibus tueamini. Quoniam si sic vobis pius Dominus non deest auditor, facilius tamen ejus contuberniis cohaerentes, quidquid ab eo petieritis impertietur. Quia sic immaculata virginitas liberis passibus Dominum sequitur, sic munda castitas a Redemptoris sui consortio non avellitur, sic etiam purpureo martyrii aspersa cruore sertis diadematum victrix amicta comitatur. Deus enim Ecclesiam suam a molestia vastatoris defendet, nos quoque, sicut voluerit, invicta potestate de vinculis istis eruet, et custodiet, [Col. 0829C] sedibusque propriis misertus restituet. Vos tantum, sorores, perseverate usque ad mortem carnis, ut non solum animarum periculum evadatis, verum etiam in vitam aeternam eas custodiatis, dicente Domino: Qui perdiderit animam suam propter me, in vitam aeternam custodiet eam (Matth. X, 39).

18. Tunc autem quo pacto inculpabiles essetis, si communi cum nostra Ecclesia silentio in hac re uteremini, non detestando publice quem frequenti impugnatione blasphematis occulte? Nec statueret vobis Dominus ad reatum, quod sola cordis meditatione, non oris professione ipsum referretis in forum, aemulando magis praetextum hujus nostrae Ecclesiae, quae hoc tempore contra ipsum vatem iniquum clandestinis agit invectionibus? Pro eo quod [a 1Kb] praepediente [Col. 0829D] facinore, elapsa additione Gothorum respublica, quae olim in Hispanis aucta felicitate Ecclesiarum, et summa dignitate pollente sacerdotum, ab eis moderantibus gubernabatur; in istius nefandi cultorum privilegium vatis occulto justoque Dei judicio transvecta est. Quoniam quaecunque Dominus nobis intulit, in vero judicio fecit, et haec omnia propter peccata nostra, atque, ut scriptum est: Haereditas nostra versa est ad alienos, domus nostra ad extraneos. Aquas nostras pecunia bibimus, et ligna nostra pretio comparavimus. Servi dominantur nobis, neque est qui redimat nos de manibus eorum. Qui gravissimo jugo colla prementes fidelium, omne a [Col. 0830A] regni sui finibus, sicuti cernitis, genus excludere moliuntur Christicolum; nunc pro suo libito tantummodo exercere nos sinentes Christianismum; nunc dira servitute fetere facientes ritu Pharaonitico sudorem nostrum; nunc intolerabiliter a nobis vectigalem extorquentes chirographum; nunc publicum imponentes miserorum cervicibus censum; nunc rebus nos abdicantes, crudeliter detrimentis atterunt rerum. Et ita vario oppressionis genere orthodoxorum fatigantes conventum, diversoque persecutionis incursu gregem affligentes Dominicum, gratum se Deo suo nostris jacturis credunt praestare obsequium. Quanto tunc praestantior nobis gloria a Domino praestaretur, si, desidiam respuentes, documento vestro excitati, talia peragere festinaremus, nec nos sub divino [Col. 0830B] impiae gentis laborare stimulo pateremur? Sed nos miseri eorum oblectati sceleribus non incongrue Psalmistae denotamur oraculis, qui ait: Commisti sunt inter gentes, et didicerunt opera eorum, et servierunt sculptilibus eorum, et factum est illis in scandalum (Psal. CV, 35, 36). Heu, proh dolor! quia esse sub gentibus delicias computamus, jugumque cum infidelibus ducere non renitimur. Et inde ex quotidiano usu illorum sacrilegiis plerumque utimur, magisque ipsorum contubernia affectamus, quam ut exemplo Loth patriarchae relicto Sodomitico rure in monte salvemur.

19. At vos, beatae virgines, postquam strenue bellatrices ad publicum prosilistis certamen, et coram regibus et principibus mundi intrepida confessione [Col. 0830C] repulistis justitiae hostem; pugnandum est vobis usque ad mortem; quia hoc genus certaminis in morte glorificatur, et tunc bravium miles accipit, quando moritur; eoque fit de corona victoriae certus, quo se ardentibus bellis injecerit moriturus. Sic vos, obitum distrahentes corporeum, aeternum vitae perennis emetis statum, luci perpetuae mancipatum; dumque coelestia pro terrenis mutando acquiritis, et dispensando labentia, in aevum mansura percipitis, praecipuis meritorum vestrorum exemplaribus Ecclesiam catholicam informatis, quo mundana abdicando, supernis rebus intendat. Manet igitur vobis, sorores meae, ex utraque parte victoriae commodum: manet ex utroque latere praemiorum indesinentium lucrum; et hinc non indecenter illud Psalmistae vaticinium [Col. 0830D] vestris justis laboribus exstat paratum, quo dicitur: Gloria et divitiae in domo ejus, et justitia ejus manet in saeculum saeculi (Psal. CXI, 3).

20. Sed jam me in portu silentii constituto, priusquam volumen finem appetat, et sancto inspiramine educatis arma praeliandi ministrare desistat, tecum mihi paululum loqui libet, o virtutum meritis florens, Flora sanctissima soror, ut nostrae familiaritatis verbum auditu placido captans, secretario cordis recondendum admittas, nostrumque consultum sanctificatis mentibus tuis, ut pii patris praeceptum reponas. Audi ergo, filia, et vide, et inclina aurem tuam, et obliviscere populum tuum, et domum patris [Col. 0831A] tui, quoniam concupiscit rex speciem tuam. Non itaque vocatio tua caeterorum similis est. Siquidem tu lupino creata coitu, et ove matre progenita, quasi ex sentibus rosa frondescis. In nullo tibi ethnicum semen obsistens, cum tamen Christiano edita partu conceptum divinitus, piaeque matris magisterio Dominum Jesum Christum adeo credula mente colueris, ut propter nomen ejus acrioribus caesa flagellis, pristinam nullatenus professionem repuleris. Noveras enim sponsum tuum dixisse: Tradent vos in conciliis, et in synagogis flagellabunt vos; et ad praesides regesque ducemini propter me in testimonium illis et gentibus. Qui autem perseveraverit usque in finem, hic salvus erit (Matth. X, 17, etc.).

21. Hinc jam tibi proposita auspice Deo gloria [Col. 0831B] coepit te comitari martyrii. Hinc nominis tui magnifica toto orbe fama diffundi, hinc pro te rumor agonis, populos nationesque peragrans, coepit pluribus innotescere. Denique evulsam [a 1Kb] ictibus flagellorum venerabilis tui verticis cutem, rimamque qua caesaries pulchra defluxerat, ego persecutionis tuae tempore intuitus sum, dignante te illud mihi ostendere veluti proximo patri puritate reverentiae tuae. Et blanda manu attrectans, quia osculis ipsa vulnera non crederem esse demulcenda; postquam a te discessi, diu alteque memet reputans suspiravi. Exponente vero coram me diffusa coelitus gratia oris tui ingentia dolorum tuorum, casusque periculorum, qui te presserant, et quomodo septa custodiae, qua mancipata exstiteras, divinitus patefacta, nocturna [Col. 0831C] tibi silentia aditum effugiendi praestiterint; reputavi conformem te esse Petri apostoli passionibus per haec eademque gesta quae cunctis ostenderas. Quippe quae tunc divinitus absoluta, post sexennium de civitate in urbe, de vico in oppido per multa et varia exsilia, atque latibula remedio fugae contenta fueras. Et quae prius intuitu evadendi enormes moles transcenderas, nunc quasi monenti Christo sponso tuo ac tibi dicenti: Ubi pascis, ubi cubas in meridie (Cant. I, 6), soror mea? Iterum venio [b 1Kb] crucifigi; redivivo praeliandi aucta regressu, forum adis, publicum petis, teque intrepida, confitendo Christum, et detestando fidei adversarium, judici offers; fortiterque ei resistens, laudans Christum tuae salutis auctorem, pietatis extollis religionem, ac deinceps impudicum [Col. 0831D] vatem infamans, nullatenus vera potuisse praedicare, mendacio plenum denuntias. Et ob hoc congrue Davidicum carmen decantas: Loquebar de testimoniis tuis, Domine, in conspectu regum, et non confundebar (Psal. CXVIII, 46); et iterum: Bene nuntiavi justitiam tuam in Ecclesia magna. Ecce labia mea non prohibebo, Domine: tu cognovisti. Justitiam non abscondi in corde meo: veritatem tuam, et salutare tuum dixi. Non celavi misericordiam tuam, et veritatem tuam a synagoga multa (Psal. XXXIX, [Col. 0832A] 10 seq.). Ac si patenter diceres: Testimonium veritatis tuae, Domine, hactenus timore carnis celavi; jam nunc, tuis armata viribus, patefaciam, quia sic timere nescit Deicola, sic trepidare ignorat mens tuo munere opima.

22. Haec ideo, Christi famula, domina soror mea Flora, tibi disposui, ut tantarum virtutum beneficia recolens, ne tuis collata coelitus meritis perdenda reputes, ne conculcanda pertractes. Festina ad bravium, curre ad praemium, dum tempus capessendi instat potissimum. Paratus enim est sponsus tuus Dominus Jesus Christus titulum tibi conferre perfectionis, si pugnare usque ad mortem non cessaveris, si pro eo mori sicut a principio elegisti usque ad supremum contenderis, si hanc perfunctoriam poenalitatem [Col. 0832B] gaudiis oblectata supernis, pro nihilo penderis. Quia non sunt condignae passiones hujus temporis ad superventuram gloriam, quae revelabitur in nobis (Rom. VIII, 18). Certa bonum certamen, soror mea virgo beata, et si acrius vulnereris, non cedas. Quia haec vulnera aeternae sunt felicitatis auspicia, et sempiternis conferunt defectum doloribus. Cuncta permanent incolumia. Mors haec vitam donat, coetibus sanctorum agglomerat, et statum perennitatis fideliter ac viriliter in agone perseverantibus praestat. Verum quia se pridem claudi jam liber speraverat, cum me tibi singulariter verbum facere, o soror Flora, olim gesta primordialis martyrii tui cogerent, nunc ad utrasque reditum faciens, adhuc paululum communiter vobis loquens, quod mereamini [Col. 0832C] praemium disseram, et sic deinceps prolixo sermoni finem imponam.

23. Inenarrabilia sunt, sorores meae, praemia vestra, egregia multum nimis reposita munera. Accipietis enim a Domino fructum virginitatis centesimum, et gloriosi martyrii inenarrabile commodum. Occurret vobis obviam sancta et venerabilis regina mundi Virgo Maria, florentissimis virginum choris ornata. Aderunt [c 1Kb] etiam fortissimi milites Dei, confratres vestri, Perfectus, Isaac, Sancius, Petrus, Walabonsus, Sabinianus, Wistremundus, Habentius, Jeremias, Sisenandus, Paulus, et Theodemirus, qui vos praecesserunt cum signo fidei, et victoriam de hoste tulerunt, vobisque januam perveniendi ad regnum aperuerunt, dignum itineri vestro praeparantes [Col. 0832D] occursum, atque dicentes: »Venite, sorores sanctissimae, ingredimini thalamum sponsi vestri, quem eatenus dilexistis ut propter illum mori non timeretis. Jam enim hiems transiit, imber abiit et recessit (Cant. II, 11), quia temporalis tribulatio a vobis devicta discessit. Properate, sanctae sorores, festinantes cum jucunditate faciem ejus cernere, cui in veritate famulastis, pro quo mori non recusastis, ut in aeternum vivatis. Percipite mercedem vestri laboris, et sumite lauream gloriosi certaminis.«

[Col. 0833A] 24. Quis tunc existimare gaudium tuum poterit, o soror Maria? Quis illius felicissimae horae diffusam coelitus mentibus tuis laetitiam compensabit, cum inter eos Levitam agnoveris Walabonsum, quem tibi pia parentalis affectio germanum generavit? Quis utrarumque vestrarum tripudium mortalibus conjecturis aut verbis humanis expediet, quae, divino jam gremio constitutae, inter affluentia divitiarum paradisi locatae, incunctanter illius remunerationis donaria capietis? Quia oculus non vidit, nec auris audivit, nec in cor hominis ascenderunt, quae praeparavit Dominus diligentibus se (Isai. LXIV, 4).

25. Unde obsecro vos, sanctissimae sorores meae, virgines prudentissimae, quae semper oleo castimoniae redundantes, ornatissimo lampadum coelestium [Col. 0833B] emicastis fulgore, quando tabernacula Domini intraveritis, ut mei memores esse dignemini: dum thalamum vestri adieritis sponsi, ejusque amplexibus incessabili merueritis fruitione conjungi, tuemini me precibus, defensate meritis gloriosis [a 1Kb] . Prosit mihi peccatori hujus mediocritas succincta libelli, quem spiritali vestro flagrans amore, vestrae saluti consulens edidi: quod per eum vos institui: quod ad perficienda bella Domini incitavi: quod ut in conflictu non deficeretis, ense praedicationis armavi: quod illecebras quas fugere debeatis ostendi: quod praemia quae mereatis disposui: quod in laudibus vestris prout potui me versavi. Vos nostis quid a vobis petierim, quid charitatis intuitu vobis indixerim. Ut digno interventu vestro omni vitio [Col. 0833C] caream, culpis exuar, nesciamque delinquere; quo fideli famulatu omnipotenti Deo meo cohaerens, fruar post transitum tam vestrum quam dominorum meorum consortio, in quorum defensione et laude opus condidi Memoriale sanctorum, quod immanitas [b 1Kb] persecutoris me compulit relinquere imperfectum, Christo fautore quandoque nihilominus consummandum. Opitulationem sane perparvam voluminis in fine adjeci, quam et verbis simplicibus edidi, et vestro necessariam proposito fore percensui. Ut crebra meditatione vestris eam memoriis alligantes, tam pro vobis jam coelestis aulae luminibus vestigium cordis super tenentibus, quam pro totius Ecclesiae catholicae commoditate Domino offeratis, nostrique mentionem, prout textus exorationis poscit, [Col. 0833D] loco ultimo faciatis. Ita vos Deus pacis ad perfectum sanctificet, ut animas et corpora sine querela in adventum Domini Jesu Christi servetis: Qui cum Patre et Spiritu sancto vivit et regnat in saecula saeculorum. Amen.



ITEM ORATIO EJUSDEM EULOGII AD SUPRADICTAS VIRGINES [c 1Kb] .
[Col. 0834A]

Domine Deus omnipotens, qui sperantibus in te es solatium verum, timentibus te remedium indefessum, et te diligentibus perpetuum gaudium, accende igne amoris cor nostrum, et flamma tuae charitatis pectoris nostri exure recessum, quo valeamus coeptum consummare martyrium. Ut, dilectionis tuae in nos vigente incendio, decidant a nobis incentiva peccaminum, et malesuadae titillationes procul effugiant vitiorum. Ut, dono gratiae tuae illuminatae, cuncta mundi oblectamina valeamus despicere, et te puris mentibus ac votis simplicibus usquequaque diligere, timere, desiderare, et quaerere. Da nobis, Domine, in tribulatione auxilium, quia vana est salus [Col. 0834B] hominum. Da fortitudinem praeliandi in hoc certamine, et de Sion intuitu liberandi nos respice; quatenus passionis calicem tua prosequentes vestigia, possimus jucundo ore ebibere. Tu enim, Domine, Israelitas tuos olim sub diro Aegyptiorum jugo gementes, non solum potenti dextera liberasti, verum etiam Pharaonem et exercitum ejus in medio mari demersum, ad gloriam et honorem nominis tui omnino contrivisti. Da fragilitati nostrae [d 1Kb] in hac congressione invictum resistendi inimico praesidium. Confer inter acies daemoniorum et hominum contra nos insurgentium inexpugnabile dexterae tuae auxilium. Oppone in defensionem nostram numinis tui scutum, et usque ad mortem propter te viriliter dimicandi praebe suffragium, quo valeamus effusione [Col. 0834C] sanguinis nostri passionis tuae reddere debitum. Ut sicut pro nobis tu ipse dignatus es mori, ita nos quoque condigno pro te martyriali obitu facias interire: ut tormenta aeterni supplicii per temporalem gladium evadentes, deposita sarcina carnis, ad te mereamur pervenire felices. Adsit etiam, Domine, absque obstaculo catholicae plebi tua virtus piissima, defendens Ecclesiam tuam a vastatoris molestia, omniumque sacerdotum tuorum corona sanctitatis et castimoniae ope subnixa, post illibatum sacrae officiositatis ministerium coelestem adire jubeas patriam. Inter quos servum tuum Eulogium, cujus post tuum munus documentis instruimur, litteris edocemur, solatiis confovemur, praedicationibus animamur; omnibus peccatis mundatum, sceleribus [Col. 0834D] universis abstersum, fidelem tibi efficito famulum, tuo perenniter obsequio mancipatum; quo in hac mortalitate placitum tibi exhibens famulatum, condignus tuarum in futuro habitus muneribus gratiarum, saltem vel ultimum requiescendi obtineat loculum in regione vivorum. Per Christum Dominum nostrum, qui tecum vivit et regnat in saecula saeculorum. Amen.




[Col. 0835D]
SANCTI EULOGII ARCHIEPISCOPI TOLETANI MARTYRIS DE VITA ET PASSIONE SS. VIRGINUM FLORAE ET MARIAE [a 1Kb] .
[Col. 0835]


PRAEFATIO AUCTORIS
[Col. 0835A]

1. Cum ad laudem Christi pertineat cultus reverentiae, qui martyribus exhibetur, respondet tamen fidelibus in remedium animarum, quidquid religiositer in festivitatibus agitur beatorum: praesertim, cum per hoc, et per ipsorum patrocinia martyrum et summi Redemptoris acquiritur praemium, in cujus honorem virtutem recolunt sanctorum; ergo nostrarum virginum Florae et Mariae tropaea digesturi insignia non facundiae lepori, non tonantibus euphoniis verborum serviamus; sed quod fidelibus simpliciter rei gestae veritatem insinuet, observemus: quia sufficere nostris credimus veritatem pura simplicitate digestam, quam vano infulatam cultu fallaciam. Et sat nobis est fideliter referre quod fuit; [Col. 0835B] quia non congruit sub venustate sermonis rem quae non exstiterit adhibere. Illibata namque veritas, quoquo modo proferatur, firmiori gressu consistit, et ornatissime fictum mendacium paululum perseverat. Nec patitur Christus assertorem justitiae immunem esse benedictionis praemio, cum tamen reatu homicidii astringatur prolator mendacii.

2. Harum igitur vocationem virginum quae dispari solo progenitae, et pari mortis occasu coelestibus adunatae sunt, sigillatim exponi necesse est; et quibus modis unaquaeque earum praedestinatae sanctificationis culmen attigerit, Deo fautore, saltim exili digeramus stylo.



S. Florae genitores et eorum patria. Corduba nascitur et patre mortuo, pie a matre educatur. Mira Florae abstinentia.
[Col. 0835C]

[Col. 0835C] 3. Primum igitur specie decoris et venustate corporis nimium florens virgo sanctissima Flora, sed interiori habitu florentissima, matrem Christianam habens (1) ex vico Ausinianos, qui ex parte occidentali milliaribus octo a Corduba distat, purissimis et nobilibus, ut ita dixerim, perfunctam natalibus, patrem vero gentilem ex oppido habuit Hispalensi. Hi, nescio qua occasione, propriis locis exsules, Cordubam degendi gratia accesserunt. Qui ex ultimo partu suo hanc infantulam procrearunt, et sublato per mortem genitore, fidelissimae genitricis tutela sponsa Christi nutritur. Quam pia mater sacrae religionis legibus imbuens, docuit fideli credulitate colere Christum Deum, qui per uterum Virginis Mariae ad [Col. 0835D] nos ultimo tempore veniens, et per assumptam humanitatem hominibus proximus factus, per ineffabilem [Col. 0836A] quoque Deitatem suam invisibilis, incomprenensibilis, et inextimabilis semper exstitit. Venerabilis namque puella tenerrimis annis fidei pietatem ebibens, coepit intra mentis recessum altare sanctum construere, quo placita operum bonorum holocautomata Christo semper offerret. Quae ab ipsis rudimentis infantiae cunctis se vanitatibus saeculi privans; totum quod illa aetas (utpote plenitudine scientiae expers) pueriliter affectat, superno jam delibuta rore conculcat. Nam quodam tempore, cum genitricem ejus adirem causa dignoscendi principium hujus puellae conversationis, ipsa genitrix inquit: »In veritate [b 1Kb] vobis loquor, quod ineuntibus annis Christi amorem pectore suo recondens filia mea, saecularium oblectationum cultum usquequaque spreverit, [Col. 0836B] ac semper quae Dei sunt, corde meditari studuit, semper opera sancta adimplere non distulit. Adeo ut in infantia sua cum diebus Quadragesimae parvitati ejus consulens, sive ut illa aetas contigua robustius convalesceret, esu quotidiano, competenti prandii hora eibum ei porrigerem; illa in virtute Domini positum habens cor, egentibus eum ministrans, furtim beatum exercebat jejunium. Sicque diebus singulis ipsa agente, pene maximum abstinentiae tempus elapsum erat, cum clandestina infantis devotio vix quibusdam revelatur indiciis. Quam talibus inhibere votis ipsa obnitens, ne prius quam illud tenerrimum corpus adolesceret, marcore abstinentiae quassaretur, conata sum jam ad epulum suadere diurnum. Eam tamen non potui provocare ad vescendum, [Col. 0836C] nisi sero, et comminatione continua; perfecit tamen votum suum electa Christi sponsa.«

4. Ex eo tempore mater solerti vigilantia sobolis mores procurans, eamque in omnibus rebus Christo assignatam esse considerans, nullatenus deinceps contraire piis puellae affectibus audet. Venerabilis vero puella Deo duntaxat placere studens, provida observatrix Evangelii attendebat Christo monenti et dicenti: Si quis diligit me, sermonem meum servabit, et Pater meus diliget eum, et ad eum veniemus, et mansionem apud eum faciemus (Joan. XIV, 23). Ita purissimum coelestis exsecutione praecepti introrsus praeparans habitaculum, nihilominus sanctae et individuae Trinitatis quotidiano frui meretur adventu.

5. Verum dum exercitio sanctitatis id quod clam [Col. 0836D] meditabatur, uberius in amorem Christi proficeret, laetareturque se Christo per eamdem religionem perennius [Col. 0837A] esse ascitam, nec tamen passim fidelium interesse conventibus auderet, eo quod fratrem pestiferi dogmatis perfidum haberet cultorem, qui ejus assidue conversationem exploraret; ut ipsa erat natura prudens, et calens ingenio, didicit a sapientibus nihil proficere obscuratam credulitatem, et celatam confessionem Trinitatis, praesertim cum scriptum sit: Corde creditur ad justitiam, ore autem confessio fit ad salutem (Rom. X, 10); et iterum in Evangelio: Omnis qui confitetur me coram hominibus, confitebor et ego eum coram Patre meo, qui est in coelis: et qui negaverit me coram hominibus, negabo et ego eum coram Patre meo, qui est in coelis (Matth. X, 32, 33).



Deserit paternam domum, ad quem postea revertitur.

[Col. 0837B] 6. Igitur instructa utiliter quomodo se in confessione nominis Christi haberet, sciensque non leve esse discrimen latenter credere Christum, et publice existere vexillo Satanae denotatam; matre hinc inconsulta domum relinquens, clam cum sorore sua fugam iniit. Seseque tutioribus locis inter Christicolas collocantibus, saevissima insectatione frater earum (quem supra meminimus) propter illas Dei lacerat Ecclesiam, adeo ut nonnullos clericorum carceri tradens, conventum ubique religiosarum feminarum persequeretur. Et cum agnoscerent infestationem, quae erga sortem Domini grassabatur, indignum dijudicantes se esse tutas, et Ecclesiam Dei vapulare: illico sancta Flora, quae se noverat ad tale praelium [Col. 0837C] divinitus fuisse electam, publico regressu in domum revertens ait: »En ego, quam [a 1Kb] quaeritis, adsum in medio vestri, pro qua Dei sortem insectamini: assisto intrepida, Christo credula, religioni favens catholicae, stigmata crucis gerens, et omnium quae cultum pietatis insinuant affectatrix. Vos modo, si potestis, hanc enervate confessionem: satagite crudelioribus tormentis fidem meam evincere, et (quod fieri omnino dubito) a Christo me separari contendite: pro cujus amore quidquid ad supplicium meum saevus imploderit arbiter, gratissimis decrevi animis supportare. Credo, probabitis me inter poenas fortiori pertinacia, quam nunc in prima congressione, Christum Jesum confiteri.«



A fratre torquetur, et accusatur ut Christiana, sed fortiter Christum confitetur: quamobrem dire verberatur.
[Col. 0837D]

7. Frater autem ejus ille perversus haec audiens, caedibus ac minis interdum, et blandis eam nitebatur revocare sermonibus. Sed cum cerneret, nihil conatum suum proficere, quinimo se quasso aspiciens labore consumi, ad judicem eam pertrahit, dicens: »Hanc mihi sororem, o judex, ultimus partus matris ejecit, quae simul mecum caeremonias legis [Col. 0838A] venerabiliter excolens, debitum semper erga cultum fidei nostrae obsequium exhibebat; sed Christiani crebro eam urgentes instinctu, vatem nostrum abnegare, ritumque detestari fecerunt, et quadam lenocinatione Christum esse Deum credere illexerunt.« Quam judex, utrum se sic haberet illa delatoris germani quaestio, sciscitatur. Extemplo ipsa fratrem impium abnegat, cultumque Mahometanum se nullatenus novisse testatur; et adjungit: »Christum ab infantia mea novi, ipsius documentis instructa sum, ipsum habere Deum decrevi, ipsique integritatem corporis mei ejus olim thalamis oblectanda promisi.« Haec ubi virgo sanctissima protulit, mox sacrilegum pectus judicis furor immanis exagitat, et in caedem martyris iram admovens, inter utrumque [Col. 0838B] satellitem apprehensis manibus eam extendi praecepit, diroque verbere caput ejus pertundens, tandiu flagris insistit, quousque decisa cum caesarie cute, os verticis nudum pateret. Perdurat nihilominus adolescens martyr et virgo in sua confessione. Tunc judex semivivam et pene exanimem impio fratri eam delegans, admonet, ut confota medicamine, et verbo legis instructa sibi demum, nisi se converterit, praesentetur.



Includitur domi a fratre, sed aufugit et delitescit usque ad tempus martyrii.

8. Perductam deinde in domum suam Christi virginem hostis, non frater, ille iniquus domesticis eam feminis demulcendam fomento et verbo committit, [Col. 0838C] magnis solummodo trabibus catenarum [b 1Kb] feras mansionis obtrudens. Quia ingenti maceria totius praedioli ambitus praemunitus, omnino de nulla evadendi sollicitudine quemquam arguebat. Ideoque non post multos dies vulneribus expiata fortis Flora, cum se sospitem esse sentiret, quadam nocte per contiguum (2) infra cortem domui haerens tugurium, celsum parietem juvante Domino scandens, inde se foris plateali solo projecit. Quae nullo stimulata dolore, coepit per tenebras noctis, angelico eomitante ducatu, quo Dominus vellet ingredi; sicque cujusdam fidelis inter illud chaos nocturnum hospitio recreata, cum aliquandiu ibidem commaneret, deinceps praeclarum (3) Tuccitanae urbis viculum [c 1Kb] Ossariam intuitu latendi petens, ibi cum [d 1Kb] sorore sua usque ad [Col. 0838D] tempus, quo martyrium consummavit, delituit. Et ego, ego ille peccator, ego dives iniquitatum, qui a principio martyrii sui amicitia ejus fruitus sum, combinatis manibus meis cicatrices reverentissimi et delicati illius verticis attrectavi, cum ictibus flagellorum virginalis coma elapsa fuisset.



Sancta Maria Virgo et martyr. Traditur educanda in coenobio Cuteclarensi.

9. Verum quia Deo fautore beatae virginis Florae [Col. 0839A] auspicium conversationis ac martyrii adnotatum est; operae pretium reor, si itidem sanctae Virginis Mariae et martyris processum nativitatis, primordiaque religionis edisseram; ut quibus par fuit consensio praeliandi idemque assensus pro justitia moriendi consimilis exstet in relatu vocationis etiam hujus virginis intentio calami. Hujus pater ex oppido Eleplensi non infimus prosapia, Christianus tamen, huc adventasse perhibetur. Qui ex genere Arabum conjugem ducens, totius impietatis errore eam emundans, Christi fidei consignavit. Quapropter cum eadem conjuge proprium incolere arvum non valens, per diversa profugus agitur, quousque divino gubernaculo ad oppidum Froniano pervenit, qui in montana Cordubensi in parte occidentali [Col. 0839B] duodecim ab urbe milliaribus distat, utroque pignore comitante, quod ex ea susceperat, Walabonso scilicet, et Maria. Ibi vitam suam pro viribus sustentarunt; ibi mulier illa luporum erepta faucibus, in fide Christi perseverans, post nonnullum tempus in Domino requievit; ibi superstes vir gradu confessionis potitus, arctissimum vitae perennis callem gaudiis oblectandus coelestibus ingreditur. Sed puerum ecclesiasticis regulis educandum, sortique Domini admiscendum piae memoriae Salvatori presbytero tradidit, qui tunc praeclaro regimine sancti Felicis monasterium, quod in eo loco fundatum est, gubernabat. Sanctam vero hanc virginem Deo devovens, Cuteclarensi coenobio, quod gloriosae et semper Virginis sanctae Mariae genitricis Domini fulget memoria, [Col. 0839C] consignavit, constituens eam apud quamdam summae sanctimoniae feminam (4) Artemiam nomine, quae et ipsa geminum pignus per martyrialem obitum olim coelo praemiserat, Adulphum scilicet, et Joannem, qui in primordio regni principis hujus viriliter de hoste triumpharunt. Quorum instar siderum coeli gesta micantia ad emolumentum Ecclesiae sanctae, et exemplum debilium, senex et magister noster, atque illustrissimus doctor (de quo in libro [a 1Kb] primo meminimus) beatae recordationis et memoriae Speraindeo abbas stylo latiori composuit.



Quam pie educatur.

10. Artemia igitur gratia sanctitatis, provectaeque [Col. 0839D] aetatis, seu obtentu martyrum filiorum, caeteris in eodem coenobio commanentibus feminis antecellens, totius monasterii virginalis conventus jussu auctoritatis ejus intendebatur. Docuit autem puellam, sicut ipsa noverat, Deo servire in omni humilitate, castitate, et obedientia, et timore Domini animum ejus exercens. At non post multum tempus praedicto sacerdote Salvatore mundo recedente, puerum etiam ad se nutriendum pater reduxit. Qui duo futuri martyres gratia Spiritus sancti in Dei timore magnopere proficiunt. Tandem vero per gradus ecclesiasticos adolescens ille Walabonsus succrescens, honore diaconii fungitur (pollente nihilominus in [Col. 0840A] omni honestate religionis sanctimoniali puella, cum se nimia charitate diligerent, et alternanti germanitatis dulcedine in omni dilectione spiritali sibimet invicem obedirent). Quia vero praecedebat aetate Virgo sanctissima adolescentem germanum, loco genitricis soror ab eo excolitur, et in prolis affectum commutavit fraternum amorem.



Ejus fratre pro Christo interfecto, e monasterio sancta egreditur, eique Flora occurrit, et utraque judici se offert.

11. Igitur dum inter eos haec assidue gererentur, dispensante Deo, Levita dignissimus Walabonsus cum beato Petro presbytero, seu cum caeteris confessoribus (sicut superius [b 1Kb] comprehensum est) martyrio coronatur. Et qui aevo ultimus erat sorori, [Col. 0840B] fit primus electione martyrii. Denique remanet destituta praesentiali solatio fratris Christi ancilla, quae ante mundi constitutionem ad martyrium praedestinata, intus extraque semper tuebatur intercessione fraterna. Et (ut se habet conditio fragilis) cum crebrius fraternum suspiraret obtutum, cujus in proximo fruitura erat consortio, per quietem quamdam sanctus martyr quamdam admonet religiosam, ut jam soror Maria pro se plorare desisteret, quoniam vicino tempore ad eum in supernis esset ventura. Ex eo die uritur cor virginis amore martyrii, et quae fratris obitum impatienter lugebat, subito divinitus illustrata impatienti ardore ad martyrium anhelat.

12. Quodam igitur die, invitante, ut credo, Christo, [Col. 0840C] monasterium derelinquens, forum petitura descendit, quo sicut caeteri martyres, qui jam coelesti praemio oblectabantur, haec quoque virgo Christum confitendo, et fidei sanctae adversarium repellendo, corona martyrii potiretur. Quae dum ecclesiam beati Aciscli martyris in ipso adhuc itinere positam intuitu Dominum obsecrandi intrasset, Dei nutu ibidem sanctam Floram in suffragio suo preces martyrum advocantem invenit. Quae et ipsa Christo dicenti sibi (5): Iterum venio crucifigi, redivivo praeliandi studio calens, olim coepti martyrii palmam e loco latibuli sui alacris inventura descenderat. Tunc se invicem datis osculis salutantes, alterno consultu explorant se. Et cum unum idemque votum suum [Col. 0840D] existere mutua proderet confessio, dimidiante Christo qui dixerat: Ubicunque fuerint duo, vel tres in nomine meo congregati, ibi sum in medio eorum (Matth. XVIII, 20); illico indissolubili foedere charitatis nectuntur, nulla se ab invicem occasione divellendae, nulla intercedente fortuna desciscendae, nullisque ab alterutro, quamvis saevissimis, imminentibus casibus disparandae, qui ad interitum earum pro confessione veritatis exaggerarentur, quousque et ista Christum, et illa in coelestibus fratrem adiret Walabonsum. Sicque in ipso impetu judicibus assistentes, ita firmiori allocutione prima, ut reor, sanctissima Flora eos aggreditur, dicens:

[Col. 0841A] 13. »En ego illa sum, quae, pro eo quod gentilitio semine procreata Christo adhaeserim, dudum a vobis, ut eum abnegarem, diro verbere lacerata sum. Quae hactenus infirmitate carnis huc illucque profuga delitescens [a 1Kb] , nunc jam in virtute Dei mei subnixa, vestris adstare non verens praetoriis, eadem qua primum constantia Christum Deum in veritate profiteor, scelerosumque dogmatistam vestrum pseudoprophetam, adulterum, magum et maleficum esse protestor.« Tunc deinde virgo venerabilis Maria diffusione coelestium gratiarum sanctificato protulit ore: »Et ego, judex, olim inter illos confessores magnificos habens germanum, qui non levi subsannatione vatem vestrum infamantes occubuerunt, similique audacia Christum esse in veritate [Col. 0841B] Deum asserens, ritum vestrum legisque caeremonias daemoniorum figmenta esse profiteor.« Extemplo saevissimus arbiter vesano concitatus furore, sub voce illa terribili frendens, virginale propositum asperrimo deterret boatu, minis exprobrat, clamoribus arguit, adjiciens carceris squalorem, et contubernium scortorum.



Carceri mancipantur, ubi eos confortat S. Eulogius.

14. Suscipiunt denique abdita carceris sponsarum Christi membra tuenda magis quam eliminanda, quae semper pudico honestata decore ab ipsis cunabulis actu sanctimoniae praepollentes, praecipua virtutum gratia reluxerunt. In quibus aliquandiu sanctae virgines permanentes, insistunt jejunio, orationi incumbunt, [Col. 0841C] totumque illum horrorem ergastuli coelestium meditatione hymnorum expediunt. Tunc nos etiam ex antro [b 1Kb] deducti, cum isti carceri deputarentur, Deo favente, ad instructionem illarum, librum Documentum Martyrii condimus; eisque jam pene a proposito suasione quorumdam labentibus, in solatium meditandi et consummandi praelia inchoata [Col. 0842A] dicavimus, connectentes in finem opusculi orationem suo certamini, omnique Ecclesiae congruentem.



Inde eductae occiduntur.

15. Igitur permanentes in laudibus Dei, et sacratissimae virginis, post tertiam admonitionem prosternendae in forum eductae sunt. Taceam judicis sciscitationem vicibus allatam eis, vel una vel sigillatim ad beatissimam Floram (6), sicuti jam alibi [c 1Kb] digessimus. Et intuitu mediocritatis aliquid silentes, ne fastidium protractus sermo legentibus generet, mors virginum pretiosa stylum competenti fine coarctat. Inde praecipiti ducatu ad locum decollationis ductae, sacra signacula vultibus imprimunt. Et sic, extensis collis, post beatam Floram sancta Maria [Col. 0842B] prosternitur. Quorum corpora canibus devoranda ac volucribus discerpenda ibidem relinquentes, alio die in flumen projecerunt. E quibus cadaver sanctae Mariae virginis et martyris coenobio Cuteclarensi, a quo ad martyrium descenderat, donante Deo reponitur; cum tamen corpus beatissimae virginis et martyris Florae, quo situ Dominus reposuerit, penitus ignoretur. Capita vero illarum in Basilica sancti Aciscli martyris reconduntur, quo praesentiali corporis sui favore populos Christianos tuetur.

16. Ultimo tantummodo historiae loco insinuare curamus, quod, priusquam virgines beatae deciderent, quibusdam consororibus promiserunt quod eo ipso, quo Christi coronatori suo assisterent obtentu adeptae gratiae sponsum precantes, nos vinculis [Col. 0842C] liberarent; quod ita Deo fautore peractum est. Nam illae octavo Kalendarum Decembris martyrium consummantes, nos tertio earumdem Kalendarum compedibus resolutos ab squalore carceris eruerunt, aera qua supra. Per Christum Dominum nostrum, qui vivit cum Patre et Spiritu sancto in saecula saeculorum. Amen.




[Col. 0841D]
SANCTI EULOGII EPISTOLAE [a 1Kb]
[Col. 0841]


EPISTOLA PRIMA AD ALVARUM.[Col. 0841D] Martyrium duarum virginum Florae et Mariae celebrat.

Charissimo in Domino Jesu Christo fratri meo ALVARO EULOGIUS.

1. Magnificavit Dominus misericordiam suam nobiscum, mi frater, et facti sumus laetantes (Psal. CXXV, 3). Quia quibus verbum vitae in lacrymis seminavimus, [Col. 0842D] in gaudio victoriae fructum metisse videmus. Videmus enim virgines nostras, debellato principe tenebrarum, conculcatis mundialium oblectamentis affectionum, accensis [b 1Kb] adorearum lampadibus, obviam prosiliisse sponso ac regi coelorum. Et, quia semper se hostiam vivam, sanctam, Deo placentem praeparaverunt, ideo coelestis aulae limina adeuntes intraverunt, invitante Christo ad nuptias, cantantes canticum novum, atque dicentes: Dignus es, Domine [Col. 0843A] Deus noster, accipere gloriam et honorem, quoniam redemisti nos de potestate tenebrarum, et fecisti nos condignas sortis sanctorum tuorum, et transtulisti in regnum tuum aeternum (Apoc. V, 9, 10). Et, cum hoc gaudium universalis Ecclesia de illarum victoriis habeat, praecipue tamen ego prae caeteris quodam tripudio jucunditatis extollor, quoniam non in vacuum eis, jam pene quorumdam exprobratione [a 1Kb] a gradu suo labentibus, Documentum illud martyriale porrexisse conspicio. Quia, licet ab initio mundi et vocatio et sanctificatio earum a Deo Patre nimirum processerit, habet tamen intentio nostra in earum instructione suam coram Domino mercedem repositam, qui largitionem algentis calicis remunerari promisit in nomine suo impensam (Marc. IX, [Col. 0843B] 40). Nam decimo et amplius die priusquam ad martyrium ducerentur, solam dominam meam Floram, instinctu fratris sui, judex ille iniquitatis auditioni suae advocans, post agnitam ejus invictissimam professionem, qua ipsum judicem Christi ancilla denotans, adversarium fidei intrepida responsione dejecit, in carcerem eam jussit reverti. Quapropter claustra, quibus detinebantur, ego appropinquans, quae judicis ad eam interrogatio fuerit, vel quae ad judicem responsio ejus exstiterit, dominam meam humiliter sciscitatus sum.

2. Illa vero, ut erat angelico decorata aspectu (1), supernae claritatis gratia fulgens, hilari vultu, ore pudico, jam quasi quibusdam coelestis patriae gaudiis vegetata, subridens retulit mihi: »Dum hodie judici [Col. 0843C] praesentarer, praeceptor, astante haud procule contra fratre meo, illo adversario fidei nostrae, cujus persecutione in hunc lacum decidi, exquisita sum utrum eum agnoscerem. Quem ego fratrem meum esse carnalem proferens: Quare, inquit judex, iste cultor fidei nostrae probatissimus manet, et tu Christum profiteris? Respondi: Ante octennium, o judex, et ego tenebris ignorantiae occupata, paternis legibus serviens, gentilitio famulabar errori. Sed, illuminante me pietatis auctore, elegi fidem Christianorum, propter quam certare disposui usque ad obitum. Et quae est, inquit judex, hodie sententia tua, in illud quod dudum coram me professa es? Exprobrationem videlicet sui vatis abstrusis interrogationibus exprimens, qua ipsum auctorem [Col. 0843D] sectae perversitatis olim amota formidine detestata sum, cum iterum e latibulis meis ad passionem regrediens, forum petii, ac judicem adii. Identidem aio, judex, quae et primo me exponentem audisti; et, si me adhuc disquisieris, ingentiora prioribus de eo referam tibi. Tunc, inflatis buccis, turgenti gutture stridentibus lingua sermonibus de interitu me comminans, in ergastulum jussit reverti.«

3. Haec postquam melliflua oris sui relatione mihi domina mea retulit, verbis eam, quibus potui, confortavi, [Col. 0844A] de spe promerendae coronae admonui, ejusque angelicum obtutum reclinis cervicibus adoravi; deinde precibus ejus et felicibus meritis me commendans, reverentissimis illius colloquiis recreatus, latibula carceris mei revisi. Unde, quaeso fraternitatem tuam, charissime domine, ut ad posterorum memoriam gesta passionis earum brevi tantummodo ordinare digneris stylo, ita semper illarum protegi merearis suffragio. Ipso autem die quo gloriosarum nobis relatus est sub confessione nominis Christi interitus, omnes ad orationum arma currentes, horam nonam in Dei laude persolvimus. Ac deinceps auctis tripudiis vespertinum (2), matutinum, et missale sacrificium consequenter ad honorem et gloriam nostrarum virginum celebravimus, cunctique [Col. 0844B] nos illarum patrocinio tutandos fovendosque commisimus. Et quia universorum spes non perfunctorie in earum meritis collocata est, ideo, sicuti cernitis, favens Christus earumdem victoriis et interventibus gloriosis, post sextum diem quo illae coronatae sunt, nos vinculis absolvit, et carcerali claustro exemit. Nam et quibusdam familiaribus hoc, antequam paterentur, condixerunt sororibus, ut mox, postquam Christo coronatori suo assisterent, pro nostra liberatione intervenirent. Et sic quidem illae octavo Kalendas Decembris explentes martyrium, nos tertio earumdem Kalendarum sole dimittimur: magnificantes et benedicentes nomen Dei nostri, qui confortavit in certamine sanctas virgines suas Floram et Mariam, et vicerunt; nosque per digna illarum [Col. 0844C] merita liberavit in pace, qui est benedictus in saecula saeculorum. Amen.



EPISTOLA II. AD BALDEGOTHONEM. Narrat Baldegothoni Florae sororis martyrium, cingulumque ejus ei transmittit [b 1Kb] .

EULOGIUS servus Christi charissimae in Domino Jesu Christo sorori nostrae BALDEGOTHONI salutem.

Notum tibi sit, domina soror, quia consummavit martyrium suum in pace domina et sanctissima patrona nostra soror tua Flora octavo Kalendas Decembris, die tertia feria, hora nona, una pariter cum consocia sua beata Maria Cuteclarensi religiosa (quae inter illos priores martyres fratrem in coelum praemisit Walabonsum diaconum), perseverantes in sancta [Col. 0844D] professione usque ad mortem. Inde, charissima soror, jubemus te tanta consolationis ope suffultam manere, quanta sine dubio credimus illas inter coelicolas et beatarum virginum choros collocatas manere, tenentes victoriae palmas, quotidie ante thronum agni, canticum novum cantantes, atque dicentes: Dignus es, Domine Deus noster, accipere gloriam et honorem, quia redemisti nos de potestate tenebrarum, et per gloriosum martyrii tropaeum transtulisti nos in regnum tuum (Apoc. V, 9 et 10). Tu vero, dilectissima, [Col. 0845A] stude vitam tuam dignis et Deo placitis moribus exornare, quibus in aeternum valeas cum Christo regnare, et beatarum virginum consortiis inhaerere. De caetero direximus tibi pro memoria venerabilis sororis tuae Florae cingulum, quo illa in carcere usa est. Vale in Domino, et ora pro nobis, charissima soror.



EPISTOLA III. AD WILIESINDUM EPISCOPUM PAMPILONENSEM. Cum in Galliam iter divus Eulogius faceret, apud hunc Antistitem fuerat diversatus, qui beati Zoyli martyris Cordubensis ab eo reliquias petierat. Ejus suae peregrinationis historiam hic retexens, reliquias Zoyli et Aciscli etiam transmittit, calamitates, quas Cordubensis perpetitur Ecclesia, multorumque martyria recensens [a 1Kb] .

[Col. 0845B] Reverentissimo et sanctissimo Dei ministro, domino et Patri meo WILIESINDO (1), Pampilonensis sedis Episcopo, EULOGIUS presbyter salutem.

1. Olim, (2) beatissime papa, cum dira saeculi fortuna, quae fratres meos Alvarum et Isidorum a genitali solo abducens, pene in ulteriores Togatae Galliae [b 1Kb] partes apud (3) Hludovicum regem Bajoariae exsulare fecit; cum me etiam propter eos diversas adire regiones, et ignota atque laboriosa itinera subire compelleret (quoniam stipata praedonibus via, (4) et funeroso quondam Wilihelmi tota Gothia perturbata erat incursu, qui adversum Carolum regem Francorum eo tempore auxilio fretus Habdarraghmanis regis Arabum, tyrannidem agens, invia et inadibilia cuncta reddiderat) ad partes Pampilonenses diversus, [Col. 0845C] putaveram me inde cito migraturum. (5) Sed ipsa iterum, quae Pampilonem et Seburicos limitat Gallia Comata, in excidium praedicti Caroli contumaciores cervices (6) factionibus comitis Sancii Sancionis erigens, contra jus praefati principis veniens, totum illud obsidens iter, immane periculum commeantibus ingerebat. Eo tempore magnam mihi consolationem Beatitudo Tua in ipsa peregrinatione exhibuit. Et vere summi magistri typum gerens, et in veritate ejus praeceptis obediens, non distulisti hospitio recreare, quem tibi vera charitas Jesu Christi commendaverat, dicentis: Hospes eram, et collegistis me (Matth. XXV, 35). Ita thesauros meritorum apud patrem in coelis collocare studens, praebes necessaria destitutis, foves omnia, universa [Col. 0845D] tutaris; adeo ut in illo exsilio meo nihil praeter affectuosam peregrinorum fratrum et destitutae familiae praesentiam suspirarem. Lugebam ego saepe, sed tu, pater, assidue consolabaris moerentem; flebam multum, sed tu pia compassione relevabas prostratum. Quandoquidem juxta Apostolum mecum infirmabaris, mecum tristabaris, plangebasque ubertim, [Col. 0846A] cum ego plorarem (Rom. XII, 15, et II Cor. XI, 29). Cumque me uno residere loco multiplex dolor non sineret, libuit mihi loca visitare sanctorum, quo dejectum summis moeroribus animum relevarem.

2. Et maxime libuit adire beati Zachariae ascysterium, [c 1Kb] quod situm ad radices montium Pyrenaeorum in praefatae Galliae portariis (7), quibus Aragus flumen oriens, rapido cursu Seburim et Pampilonam irrigans, amni Cantabro infunditur; quod famosissimis in exercitatione regularis disciplinae studiis decoratum, toto refulgebat occiduo. Sed tu, pater, juvas anhelantem, et salutari consultu instruis abeuntem, pioque fratrum comitatu foves pergentem. Prius autem quam ad eumdem locum accederem, [Col. 0846B] plures apud (8) Legerense monasterium commorans dies, praecipuos in Dei timore viros ibidem manere cognovi. Deinde alia atque alia loca peragrans, tandem divino munere ad illud quod saepius desiderabam perveni coenobium. Praeerat quippe ei tunc Odoarius abbas [d 1Kb] , summae sanctitatis magnaeque scientiae vir, qui, ultra quam referri potest, nos digne suscipiens, omnem erga nos humanitatem exhibuit

3. In illo etenim beatae congregationis collegio, quod [e 1Kb] pene centenarium numerum excedebat, veluti sidera coeli, alii quidem sic, caeteri vero sic, diversis meritorum virtutibus emicabant. Florebat in nonnullis perfecta charitas Christi, quae foris mittit timorem; plerosque alto culmine extollebat humilitas, [Col. 0846C] qua sese unusquisque juniore inferior reputans, imitatores praeceptorum Dei fieri contendebant. Multi etiam, cum essent corpore imbecilles, virtute tamen magnanimitatis subnixi, alacrioribus animis injunctum exercebant obsequium. Sic quoque in aliquos principatum suum obedientia (quae omnium virtutum magistra est) vindicans, suos non patiebatur exsecutores degenerare; sed supra vires grandia exercere compellebat, quoscunque suo munere illustraverat. Operabantur omnes certatim; alter alterum invitans, contendebat praecellere. Augebatur invicem ardor placendi Deo et fratribus, et unusquisque propriae artis industriam ad communem profectum exercitabat. Exercebant alii peregrinorum et hospitum diligentius curam, et, quasi declinanti [Col. 0846D] Christo ad hospitia eorum, omnibus adventantibus obsecundabant. Cum vero tot essent, nullus murmurans, nemo arrogans intererat. Studebant cuncti silentio, totamque per noctem furtivis precibus incumbentes, nocturnum chaos pervigili meditatione vincebant; magna se circumspectione vallantes, ne Psalmistae denotarentur oraculis, qui ait: [Col. 0847A] Dormierunt somnum suum, et nihil invenerunt (Psal. LXXV, 6).

4. Sed quid referre de sanctorum virtutibus lingua potest mortalis, qui in terris positi angelice degunt? et qui, licet inter homines conversentur, propositum vero gerunt coeleste? Cum quibus paululum commorans, cum ab eis vellem discedere, omnes solo proruunt, pro se exorare deposcunt, et cur tam cito a me desererentur, supplici prece conquerebantur. Praestabat quippe tunc mihi charissimus filius [a 1Kb] meus Theodemundus diaconus comitatum, qui ab exordio itineris mei usque in ultimum inconvulsibiliter contubernio meo cohaerens, mecum totius discrimina illius peregrinationis confecit. Regredientibus ergo nobis praebent sodalitatem [Col. 0847B] abbas ille venerabilis Odoarius, et Joannes praepositus [b 1Kb] , per totum usque in vesperum diem colloquium de divinis Scripturis gerentes. Sic quoque ab invicem datis osculis discedentes, ad te, apostole Dei, e vestigio repedavimus, cujus informatione tanta honoris venerabilitate ab illis patribus excipi meruimus.

5. Igitur cum proprium revisere arvum, piae matris Elisabeth seu sororum duarum Niolae et Anullonis, juniorisque fratris Joseph urgerer affectu; cogis ut adhuc remaneam, nec sinis abire moerentem. Sed utroque vulnere percussum cor meum tu jam mederi non poteras, cui et peregrinatio fratrum et desolatio domesticorum quotidianum afferebant lamentum. Ita de nostra charitate confusus, [Col. 0847C] rogas ut, Corduham repetens, ipse (9) reliquias tibi sancti martyris Zoyli dirigerem, et hoc munere Pampilonenses populos illustrarem. Illico me satisfacere petitioni tuae respondi; et hujus rei debitorem me vobis esse in veritate promisi.

6. Cumque a vobis egrederer, festinus (10) Caesaraugustam perveni causa fratrum meorum, quos vulgi opinio negotiatorum cohortibus interesse nuper ab ulterioris Franciae [c 1Kb] gremio ibidem descendentibus jactitabat. Deinde, urbi appropinquans, negotiantes quidem reperi, peregrinos autem meos eorum relatione apud Maguntiam nobilissimam Bajoariae civitatem exsulasse cognovi. Et verum fuisse hoc negotiatorum nuntium, regredientibus Deo fautore succedenti tempore ab interiori Gallia fratribus [Col. 0847D] nostris, didicimus.

7. Aliquandiu vero apud Seniorem Pontificem, qui tunc rectis vitae moribus eamdem urbem regebat, demorans, postea (11) Complutum descendi, raptim [Col. 0848A] per Segontiam transiens civitatem, in qua tunc praesulatum gerebat vir prudentissimus Sisemundus. Et, cum ab antistite Complutensi Venerio digne susciperer, (12) post quintum diem Toletum reverti, ubi adhuc vigentem sanctissimum senem nostrum, faculam Spiritus sancti, et lucernam totius Hispaniae (13) Wistremirum episcopum [d 1Kb] comperi, cujus vitae sanctitas, totum orbem illustrans, hactenus honestate morum celsisque meritis catholicum gregem refovet. Multis apud eum diebus degimus, ejusque angelico contubernio haesimus.

8. Cumque in domum me revocassem, cuncta incolumia reperi, genitricem scilicet binasque sorores, et ultimum nostrorum omnium aetate Joseph, (14) quem saeva tyranni indignatio eo tempore [Col. 0848B] a principatu dejecerat. Suscipit peregrinum suum destituta familia, et quasi e sepulcro suscitatum laetantibus animis gaudet revisisse post longum tempus Dominum. Ego vero semper in omni colloquio meo te patrem [e 1Kb] extollens, semper inter familiares sermocinationes tuam beneficentiam recolens, semper tuae charitatis affectum corde gestans, mentis ulnis amplector.

9. Et quia, intercedente terrarum prolixa capedine, multis ab invicem disparamur spatiis, obstante quoque alio chaos immane, quo ego Cordubae positus sub impio Arabum gemam imperio, vos autem Pampilona locati, (15) Christicolae principis tueri meremini dominio, qui semper inter se utrique gravi conflictu certantes, liberum commeantibus [Col. 0848C] transitum negant; inde est, vel quod non debitum vestrae bonitati dependimus famulatum, vel quod non pio desiderio vestro satisfecimus in transmissione reliquiarum, seu quia non quibuscunque tales tantasque opes committere duximus ratum. Nunc autem, quia, Deo dispensante, [f 1Kb] Donus (16) Galindo Enniconis ad propria remeans, suos revisere fines exoptat, per ipsum vobis praefati martyris reliquias destinavimus. Sed et sancti Aciscli, quas a nobis non postulastis, transmisimus, ut vos sponsionis vestrae votum feliciter adimplentes, (17) eorum beatae memoriae construendo basilicam, nobis Deo fautore propter hanc obedientiam patrocinium illorum occurrat ad veniam, Christo vobis omnia repensante atque donante, quae in nobis egistis, et quae erga [Col. 0848D] nos operati estis; quem vestrum in nos olim exhibitum non latet obsequium, et pia remuneratione centuplicatum vobis valet rependere commodum, qui dixit: Qui vos recipit, me recipit; et qui vos spernit, [Col. 0849A] me spernit; et qui recipit prophetam in nomine prophetae, mercedem prophetae accipiet; et qui recipit justum in nomine justi, mercedem justi accipiet (Matth. X, 40, 41). Cuncta tibi, Pater, reposita sunt coram Domino. Omnia apud illum, quae piis laboribus tuis debentur, salva et incolumia perseverant, recipienda ab eo tempore necessario cum justus judex advenerit, unicuique reddere pro qualitate laborum, aut praemium aut supplicium.

10. [a 1Kb] Denique, beatissime Pater, nolumus vos ignorare tribulationem nostram, quam his diebus nostro praepediente [b 1Kb] deliquio sustinemus, ut solito nos propensius orationum clypeo defendentes, vestrae intercessionis irrepudiabili merito, quod multum apud Dominum valere confidimus, e profundo [Col. 0849B] taediorum labyrintho erui mereamur. Etenim anno praesenti, qui est aera octingentesima octuagesima nona, exardescens saevus adversus Dei Ecclesiam furor tyrannicus omnia subvertit, cuncta vastavit, universa dispersit, retrudens carcere episcopos, presbyteros, abbates, Levitas, et omnem clerum, et quoscunque illa tempestate capere potuit, ferro devinctos, quasi mortuos saeculi subterraneis specubus immersit. Inter quos ego ille peccator amabilis vester devinctus sum, et una pariter omnes horridos ergastulorum luimus squalores. Viduavit Ecclesiam sacro ministerio, privavit oraculo, alienavit officio, et non est in hoc tempore nobis oblatio, neque sacrificium, neque incensum, neque locus primitiarum, quo possimus placare Dominum [Col. 0849C] nostrum; sed in anima contrita et in spiritu humilitatis reddimus Christo vota laudationis, ita ut a conventu desinente psalmodiae cantu, resonent penetralia carceris murmure sancto hymnorum. Quae omnia prudenti relatione domnus Galindo vobis enucleatim poterit enarrare; quia nos partim moerore depressi, partim fastidium impolitae orationis vitantes, suis limitibus schedulam coarctavimus, ne in modum commentarii brevitas transiret epistolaris.

11. Propter futurarum autem generationum saecula illustranda, et ut expertes nostrarum tribulationum et aerumnarum non fierent, saltim vel pauca e plurimis perstringamus. Quidam enim presbyterorum, diaconorum, monachorum, virginum, et laicorum [Col. 0849D] repentino zelo divinitatis armati, in forum descendentes, [Col. 0850A] hostem fidei repulerunt, detestantes atque maledicentes nefandum et scelerosum ipsorum vatem Mahomat; et hoc modo contra eum animosum spiritum erigentes, testimonium protulerunt: »Virum hunc, quem vos summa veneratione excolitis, et cujus sectam praestigiosam, instinctu daemoniorum elicitam tanto honore suscipitis, magum, adulterum, et mendacem esse cognovimus, ejusque credulos aeternae perditionis laqueis mancipandos confitemur. Quare ergo vos, cum sitis homines prudentissimi, talibus sacrilegiis communicatis, et non potius Evangelicam veritatem intenditis?«

12. Haec et his similia, prout Spiritus dabat eloqui eis, in conspectu regum et principum confitentes, omnes gladio vindice interempti sunt. Quorum decisa [Col. 0850B] corpora stipitibus suspendentes post aliquot dies igne cremarunt, eorumque cineres fluvialibus aquis perdendos merserunt, pleraque vero inhumata prae foribus palatii relinquentes, volucribus canibusque devoranda exposuerunt, adhibitis custodiis militum, ne quis Christianorum, intuitu humanitatis, carnibus nudata cadavera sepeliret, sicut scriptum est: Posuerunt mortalia servorum tuorum escas volatilibus coeli, carnes sanctorum tuorum bestiis terrae; effuderunt sanguinem eorum velut aquam in circuitu Hierusalem, et non erat qui sepeliret (Psal. LXXVIII, 2, 3). Quorum nomina diesque allisionum in fine epistolae digeremus. Hujus rei causa nos devincti manemus, propter hoc compediti existimus: nostro deputantes instinctui, nostraeque informationi ascribentes [Col. 0850C] quidquid illi divinitus illustrati egerunt. Unde, quaesumus ut suffragia orationum vestrarum in defensionem nostram adhibeatis, nostrumque carcerem omnibus monasteriis vestris innotescere faciatis, et ut proni pia exoratione invigilent jubeatis; ita post peractum luctamen mundi de aeterno praemio exsultetis.

13. Sane salutationum officia, quae dudum, alias [c 1Kb] proferendo, omisimus, nunc cernua mente persolvimus vosque feliciori serie temporum vigere exposcimus. Petentes ut, salva honoris vestri reverentia, non dedignemini nobis salutare amabiles et charissimos patres nostros, id est Fortunium Legerensis monasterii abbatem, cum omni collegio suo, Athilium Cellensis monasterii abbatem, cum [Col. 0850D] omni collegio suo, Odoarium [d 2Kb] Serasiensis monasterii [Col. 0851A] abbatem, cum toto agmine suo, Scemenum Igalensis monasterii abbatem, cum omni collegio suo, Dadilanem [a 1Kb] Hurdaspalensis monasterii abbatem, cum omni collegio suo. Salutamus etiam caeteros patres, quos in peregrinatione nostra tutores et consolatores habuimus, omnemque scholam dominicam in osculo sancto.

In nomine Domini, regnante in perpetuum Domino Jesu Christo, anno Incarnationis ejus octingentesimo quinquagesimo, aera octingentesima octuagesima octava, decimo quarto Kalendas Maias, Per fectus presbyter occubuit.

Sequenti vero anno, qui nunc est, aera octingentesima octuagesima nona, tertio Nonas Junias, Isaac monachus decidit, post quem Sancio Laycus [Col. 0851B] de oppido Albensi, Nonas Junias, in hac ipsa aera, martyriali obitu triumphavit.

Deinde Petrus presbyter, Walabonsus diaconus, [Col. 0852A] Sabinianus, Wistremundus, Habentius, et Jeremias monachi, uno die unaque hora, septimo Idus Junias, in aera supradicta interempti sunt.

Sisenandus vero diaconus decimo septimo Kalendas Augustas eadem aera prostratus est.

Paulus diaconus decimo tertio Kalendas Augustas, aera qua supra, allisus est.

Theodemirus monachus, octavo Kalendas Augustas, eadem aera, occisus est.

Isti sunt qui tradiderunt corpora sua in morte propter testimonium veritatis, ut in aeternum viverent. Siquidem et duas virgines Christi Floram et Mariam, nobiscum ob eamdem professionem nunc in ergastulum detruserunt, et quotidie de interitu comminantur.

[Col. 0852B] Data decimo septimo Kalendas Decembris per Galindum Enniconis virum illustrem, aera octingentesima octuagesima nona [b 1Kb] .




[Col. 0851D]
SANCTI EULOGII ARCHIEPISCOPI TOLETANI ET MARTYRIS. LIBER APOLOGETICUS MARTYRUM [a 1Kb] .
[Col. 0851]




ARGUMENTUM OPERIS
[Col. 0851C]

Decreverat divus Eulogius in hoc opere vitam et martyrium sanctorum Ruderici et Salomonis tantummodo scribere. Id enim initio jam indicat, et tandem in fine operis apparet. Verum, quia instabant adhuc pusillanimes quidam Christiani, qui propter imbecilles zelo quodam, sed non secundum scientiam, commoti, martyribus ultro sese judicibus passionis causa offerentibus detrahebant; iterum adversus eos hoc opere insurgit, tanquam non satis haberet in primo libro contra hos valide pugnasse. Tractat autem locos quosdam ex his quibus jam responderat, et denuo alia refutat argumenta. Erat autem misere corruptum exemplar, lassato nimirum jam descriptore, et negligentius omnia excipiente. Hinc fuit hic multo magis in emendando sudandum. Neque tamen nobis permisimus nisi unum aut alterum verbum addere, permutare, transponere. Diximus autem jam auctorem Indiculi Luminosi [Col. 0851D] id opus in defensionem martyrum scripsisse iisdem rationibus dilutis.



PROLOGUS AUCTORIS.

Dum, studio promendi martyrum gesta, operis hujus brevitatem exstruere intentarem, meumque exilem in indagatione praeliorum sanctorum stylum immitterem, confestim oblatrantium stolidorum opiniones recolens, qui proprium de eo pro captu scientiae ferentes judicium, non, ut prioribus, his quoque reverentiam martyribus exhibendam esse decernunt; nisus sum in exordio operis adversus [Col. 0852C] eos respondere. Quo contigit ut in vigorem Apologetici gestorum pertransiret materies. Et, licet suprema pars commentarii martyrum gestet agonem, et qualiter tropaeis victoriarum milites Dei claruerint penultima series libelli exponat; pro eo tamen quod in principio delatorum maledictis occurri, potius Apologeticus Sanctorum, quam gesta solummodo martyrum appellari decrevi, ut, totum pro parte designans, mox limen lectionis recessum aperiret voluminis; ne, pro toto nominans partem, in aliud, quod non existimaret, prudens lector impingeret, foretque tunc facilis detrahendi infensis occasio, dum aliud nomen, aliud proderet volumen. Percurrant ergo lectores mei simpliciter quod fidelis devotio nostra in defensione martyrum pio Redemptori [Col. 0852D] dicavit; nec ritu belluino laborem nostrum malivola intentione subsannent, quoniam scriptum est: Omnis detractor eradicabitur. Licet enim opus nostrum reprehensionibus dignum sit, Deo tamen, non invidis, arguendi nos manet judicium, cui cum velle suppetit indulgendi, protinus subest facilitas exsequendi.



INCIPIT TEXTUS OPUSCULI.

1. Egregia beatorum certamina martyrum feliciumque monumenta virorum, qui Deo fautore totius [Col. 0853A] vanitatis respuentes affectum, specimen belligerandi praecipuum mortalibus reliquerunt, licet a prudentioribus timoratis indagare sit congruum, et jure a justificatis quodam privilegio sanctimoniae exponi sit ratum; non tamen abnuenda est vox peccatorum vera promentium; quandoquidem non solum alienigenarum, ut Jethro et Hiram, consultum intenditur, dum et ab uno Moyses expositam judicii formam custodit, et ab alio Salomon in aedificatione templi industriam accipit; verum etiam irrationabili animali humaniter facundiam exercitare conceditur (Exod. XVIII, 13 seq.; III Reg. V, 2 seq.; Num. XXII, 28 seq.). Quare ergo culpabilis judicetur talia praesumens, cum in veritate dignus sit praemio benedictionis, veritatem enarrans? Et, si sanctitas remunerat [Col. 0853B] justum, dignumque efficit concionari sancta sanctorum, quare non tueatur pietate peccator magnificans justum, dummodo ad multorum profectum studet patefacere victorias beatorum? Quae si fuerint oblitteratae silentio, nullum poterunt fidelibus piae conversationis exhibere exemplum; ut elucubratis electorum tropaeis tam possint desides excitare ad praelium, quam certantes informare perfectionis intendere terminum. Nam, cum omnes sancti terreno non egeant laudationis praeconio, qui jam coelestium exuberant muneribus praemiorum, necessario tamen eorum meritis applicatur quidquid bonitatis suorum gratia exemplarium mortalibus operatur.

[Col. 0853C] 2. Promam igitur dominorum meorum gesta victricia, et in quantum posse coelitus mihi collatum est, in talibus rebus conatus meos expendam; quia non dubii de clementia Redemptoris, non solum culparum talibus studiis remedium speramus, verum etiam eorum, quos votivo celebramus stylo, consortium adipisci confidimus, dicente Domino: Qui vos diligit, me diligit; et qui vos recipit, me recipit, et qui recipit prophetam in nomine prophetae, mercedem prophetae accipiet; et qui recipit justum in nomine justi, mercedem justi accipiet (Matth. X, 40, 41). Et iterum in Psalmis: Mihi autem honorificati sunt amici tui, Deus (Psal. CXXXVIII, 17).

3. Sed prius quam eorum exsequar tropaea insignia, operae pretium resistere credidi imperitis, [Col. 0853D] qui ore blasphemo horum temporum martyribus derogantes, non esse illos consimiles prioribus martyribus volunt. Illa denique, aiunt, gentilitas, olim simulacrorum cultibus dedita, variisque imaginum sacrilegiis occupata, milleno exstitit idolorum portento subacta; et quot mundialium mirata est species rerum, tot sibi instituit formas deorum; putans non alias obtineri posse temporarium commodum, ob quod suum miserabilem summis viribus expendebat conatum, nisi haberet numerosam observantiam numinum. Cujus errore decepta, crudeli persecutione resistentem ac adversantem sibi Christianam vexabat militiam conviciis, lacerationibus, flagris, equuleis, incendiis, bestiis, fluctibus, ac diversis [Col. 0854A] generibus tormentorum; sperans a cultu religionis revocari posse suppliciis animas, quas, spiritali conflictu introrsus jam eruditas, noverant etiam facillime materiales debellantium evincere pugnas. Sic hebes, dum invictissimam fortissimorum militum virtutem admiratur, de immensis quoque miraculorum ostensis obstupescens, insultat, daemonicis deputando praestigiis quae caecata mente pietatis nequibat effectum advertere. Erantque, ut apud plurima legimus exemplaria, beatorum occasiones convertendi ad Christum, prodigia ipsa signorum. Nam isti tirones, et nostrorum temporum confessores, ab ictu mucronis celerem tantummodo excipientes interitum, nullam furentium acerbitatem perpessi tortorum, non sub diutinum desudarunt [Col. 0854B] stimulum. Praesertim cum ab hominibus Deum colentibus, et coelestia jura fatentibus compendiosa morte perempti sint. Unde sat eis est si praeteritorum curationem adepti sunt criminum, quod non tersit catenarum stridor, ferri onus, squalor carceris, nec diversa poenalitas persequentis.

4. Igitur haec vana parvipendentium adinventio congrua necesse est legum auctoritate retundatur, et, in quantum Dominus juverit, veridico assertionum ariete impellatur; ut mens religiosorum sacratissimis imbuta oraculis, discat ex veritate novitios, sicuti priscos venerari patronos, quos generali devotione per mortem gloriosam ire cernit ad coelos.

5. Quid enim celere militibus sanctis excidium [Col. 0854C] officit, per quod ad id cursim pervenit, quo per varia et aspera tormenta olim catalogus beatorum accessit? Aut quid interest quo mortis genere ex hac vita mortis excedat, quando, ut scriptum est: Justus quacunque morte praeoccupatus fuerit, anima ejus in refrigerio erit? (Sap. IV, 7.) Aut quid obest utrum per longa cruciamina, an subitaneo obitu decidat, quando una eademque res est quae utrosque coronat, zelus scilicet Dei, et amor regni perpetui? An non perfecti exsecutores praeceptorum Christi censendi sunt, qui, subitanea mortificatione accensi, rerum oblectamenta spernentes, etiam parentum, filiorum, conjugum, fratrum, cunctorumque affectiones affinium ad punctum temporis abnegarunt? Et quid inter universa supplicia cruentius morte est? [Col. 0854D] Quid terribilius, quam micantem ante oculos cernere gladium cervicibus confitentium protinus illapsurum? Aut quid per longa certamina nisi mors sanctis martyribus quaeritur? Illa utique mors de qua Psalmista canit et dicit: Pretiosa in conspectu Domini mors sanctorum ejus (Psal. CXV, 15). Non enim diu patienti, sed vincenti corona promittitur. Et feliciori pertinacia beati agonis terminum praestolans, de spe salutis aeternae quodammodo magis animatur, dicente Domino: Qui perseveraverit usque in finem, hic salvus erit (Matth. X, 22). Sive autem dilationibus, sive fortuitis casibus passionum strenuis militibus propter Christum pugnantibus propera seu tarda mors occurrat, hoc solummodo [Col. 0855A] advertendum est, si causa fidei passiones excipiant, si propter Christum coronatorem martyrum, ut in aeternum salventur, animas perdere anhelant, sicut scriptum est: Si quis voluerit animam suam salvam facere, perdet eam, et qui perdiderit animam suam propter me, in vitam aeternam custodiet eam (Ibid., 39). Nam, et si culpis obnoxii maneant, et ex qualibet sorde vitiorum infecti ad martyrium veniant, nihil impedit; cum omnibus martyriali tropaeo deletis ad Christum coronandi accedant. Idem enim est per multa tormenta in nomine Crucifixi animam in morte tradere, et semel uno ictu propter ipsum occumbere, qui dixit: Si quis perdiderit animam suam propter me, in vitam aeternam inveniet eam. Et licet scriptum sit, quod per multas tribulationes oporteat [Col. 0855B] nos conscendere ad regnum (Act. XIV, 21), utique cum suppetunt, sustinendum est usque ad obitum; sin vero celeritas persequentis intercidens expeditam confessoribus Christi intulerit mortem, et in hoc nullatenus gloria eorum mutilanda est, quia perseveraverunt usque in finem.

6. Frustra ergo zelo Dei accensus ad bravium festinaret miles egregius, et casso conatu in primordiali exercitatione vires suas expenderet, si ab imperatore emeritae victoriae triumphis defraudaretur, pro eo quod in procinctu et in ipso belli auspicio palmam de tyranno obtinuit, neque eam diutina et laboriosa conflictatione conquisivit, aut per multimodum concertationis discursum adepsit. Illis utique laboriosis vexationibus, et non expeditae victoriae [Col. 0855C] corona deberetur, si magis prolixitas pugnae, quam festinatum tropaeum pensaretur. Qualitas itaque non quantitas intentionis observanda est discurrentis ad praemium, cum quoquomodo rei desideratae capiatur effectus. Unus tamen idemque est rex aeternus, pro cujus amore temporalibus se passionibus sancti omnes submittunt. Quid enim latroni evangelico obstitit, (1) quod fraterno cruore illitis manibus crucem ascendit? Aut qualibus inter ipsa mortis dispendia miraculis coruscavit, qui (ut ita dixerim) totius vitae suae metam latrociniis, rapinis, praedisque exegit? Et tamen sub unius confessione momenti tanto scelere non solum eruitur, verum etiam dignus comitatu Redemptoris primus paradisi possessor habetur, dicente Domino: Hodie mecum [Col. 0855D] eris in paradiso (Luc. XXIII, 43). Et, si nemo majorem habet dilectionem, quam qui animam suam pro amicis suis ponit (Joan. XV, 13), quanto excellentiori charitate ferendus est, qui pro Deo suo decertat usque ad mortem? Nam et paterfamilias non una hora colonis in vineam missis aequam mercedem dispensans, non magnopere de temporis curat diversitate; quia in exercitatione laboris non expertem a priorum intentione ultimorum mercenariorum operam compensat. Multi autem erunt novissimi primi, et primi novissimi (Matth. XIX, 30); et multi venient ab oriente et occidente, et recumbent cum Abraham, Isaac et Jacob in regno coelorum. (Ibid., VIII, 11.)

[Col. 0856A] 7. Miraculorum vero insignia ideo olim inter supplicia per eosdem athletas Dei virtus mundo praestabat, ut prodigiorum virtutibus vel mitigaret furentum insaniam, quae beatorum constantiam fatigabat; vel incredulum genus ab infidelitatis errore converteret, qui coelestium jura Scripturarum obduratis praecordiis respuebat. Eratque illo tempore multoties necessarium Dei testes signis coruscare virtutum, quoniam rudem per aevum diffusum Christianismum nunc instructione verborum, nunc exercitatione Scripturarum, nunc ostensione signorum, nunc etiam tropaeis inclytis passionum conabantur radicitus fieri firmum in cordibus credentium populorum, sicut scriptum est: Euntes per universum mundum, praedicate Evangelium omni creaturae. [Col. 0856B] Qui crediderit, et baptizatus fuerit, salvus erit; qui vero non crediderit, condemnabitur. Signa autem eos qui crediderint; haec sequentur: In nomine meo daemonia ejicient, linguis loquentur novis, serpentes tollent, et si mortiferum quid biberint, non eis nocebit. Super aegros manus imponent, et bene habebunt. Illi autem profecti, praedicaverunt ubique Domino cooperante, et sermonem confirmante sequentibus signis (Marc. XVI, 15 seq.). Et iterum: Euntes, praedicate, dicentes quia appropinquavit regnum coelorum. Infirmos curate, mortuos suscitate, leprosos mundate, daemones ejicite; gratis accepistis, gratis date (Matth. X, 7, 8). Haec prima fidei nostrae rudimenta fuerunt: harum exercitatione virtutum, quasi lactantium parvulorum auspicia, teneritudo ejus et confota est et [Col. 0856C] nutrita; ut ministerio signorum vel augeretur multitudo fidelium, vel roboraretur fides credentium; ac veluti quaedam instrumenta ferramentorum fuerunt, per quae ornamenta ex auro argentove, torques scilicet, monilia, regumque diademata componenda, aptanda, et compingenda, formata sunt.

8. Itaque, gratia confirmationis catholicae fidei, in primordio sui portenta atque miracula Christo cooperante profusius esse ostensa videmus; et ideo non miracula fidem praecedunt, aut fides miraculis cedit ad quorum efficientiam nisi per fidem non pervenitur. Sic Moyses legifer sanctus, alternatione divini colloquii dignus, fide grandis effectus est. Sic Deo credulus Abraham justificari promeruit, dicente Scriptura: Credidit Abraham Deo, et reputatum est [Col. 0856D] illi ad justitiam, et amicus Dei appellatus est (Gen. XV, 6; Jac. II, 23). Sic justi ex fide vivunt, et omnes sancti per fidem regna vicerunt, operati sunt justitiam, adepti sunt repromissiones, obturaverunt ora leonum, exstinxerunt impetum ignis, fugaverunt aciem gladii, convaluerunt de infirmitate, fortes facti sunt in bello (Hebr. II, 33, 34).

9. Videsne (o tu quisquis ille es, qui contra assurgis) quod haec omnia instrumenta fidei sunt, et quasi clientulo famulatu piae religioni subjecta, ut ex hoc nunc jam te in veritate credere oporteat, non prodigiis atque portentis, sed integritate fidei, et professionis constantia excellentiores fieri martyres; illudque tantummodo in eis sit admirandum, quod [Col. 0857A] animo fortiori mortem exceperunt propter Christum, qui dixit: Qui perdiderit animam suam propter me, in vitam aeternam inveniet eam (Matth. X, 39). Sane omnium virtutum radix ac fundamentum fides est, quae certantes adjuvat, vincentes coronat, et coelesti dono quosdam defectu signorum remunerat. Nihil est enim quod sincerae fidei denegetur, quia nec aliud a nobis Deus quam fidem [a 1Kb] exigit. Hanc diligit, hanc requirit, huic cuncta promittit et tribuit. Fides, inquit, tua te salvum fecit. Et: Esto fidelis usque ad mortem, et dabo tibi coronam vitae (Apoc. II, 10). Nihil ergo fidei subtraxit, nihil ei impossibile esse depromit.

10. Nec magnopere de prodigiorum insignibus confidendum est, quae plerumque ab infidelibus exeruntur, [Col. 0857B] ut in Exodo scribitur: Fecerunt et malefici per incantationes, sicut et Moyses (Exod. VII, 11, 22, et VIII, 7, 15). De qua quaestione sufficienter, ut opinor, in illo Memoriali [b 1Kb] Sanctorum opere disputatum est. Sive enim Dei testes miraculis emicent, sive absque prodigiis beatum certamen expediant, nihil interest; cum ab eis hoc coelestis auctor solummodo expetat, ut usque ad finem constantiam spei suae non deserentes, viriliter agonem consumment, quo in aeternum catalogis adunati sanctorum, de perpetuitate salutis exsultent, dicente Domino: Qui perseveraverit usque in finem, hic salvus erit (Matth. X, 22).

11. Simplex profecto dispositio nostra exstiterat, ut, victorum victorias depromentes, compendiosae [Col. 0857C] brevitati studeremus; sed repagulis insolentium praepeditus, nisus sum hoc Apologeticum incertis assertoribus dare, et ideo forte, ultra quam debui, modum excessi historiae. Contra quorum pravitates paulisper adhuc veniendum est, quo fidelis conventus discat votis ardentioribus plus amare quod credit, dum ex auctoritate sacrae legis et veritatem religionis et errorem impiae novitatis compererit.

12. Dicunt enim quod ab hominibus Deum et legem colentibus passi sunt, nec ad sacrilegia idolorum, sed ad cultum veri Dei invitati, perempti sunt; et ideo non ut priorum martyrum horum martyria veneranda sunt. Deum ergo et legem isti vanitatis cultores ullo modo habere credendi sunt, qui Evangelicae institutionis per totum orbem vitalia [Col. 0857D] diffusa praecepta non solum non credunt, verum etiam omni zelo perversitatis magnum discrimen ea fatentibus ingerunt, exosum et iniquum putantes Christum verum Deum et verum hominem credere? Ac sic irrisione nefaria quotidie Dei sortem infamantes, ritum sacrae religionis ubique lacessunt, irrident et maledicunt, spem credulitatis et fidei suae in cujusdam pestilentiosi ac daemoniosi homunculi divinationibus collocantes. Qui ab spiritu immundo praereptus, iniquitatis mysterium ut verus [Col. 0858A] Antichristi praecursor exercens, nescio quam novitatis legem pro suo libito, et instinctu daemoniorum perdito vulgo instituit. De quorum impietate beatus Paulus apostolus patulis prophetismi oraculis sancto revelante Spiritu Thessalonicensibus dicit: Pro eo quod charitatem veritatis non receperunt, ut salvi fierent, ideo mittit illis Deus spiritum erroris ut credant mendacio, et judicentur omnes qui non crediderunt veritati, sed consenserunt iniquitati in omni seductione (II Thes. II, 10, 11). Idem quoque ad Romanos refert: Revelabitur enim ira Dei de coelo super omnem impietatem, et injustitiam hominum eorum, qui veritatem in injustitia detinent; quia quod notum est Dei manifestum est in illis. Et: Cum cognovissent Deum, non sicut Deum glorificaverunt, aut gratias [Col. 0858B] egerunt; sed evanuerunt in cogitationibus suis, et obscuratum est insipiens cor eorum. Dicentes enim se esse sapientes, stulti facti sunt. Qui commutaverunt veritatem Dei in mendacium; et coluerunt, et servierunt vanitati potius quam Creatori, qui est Deus benedictus in saecula. Propter quod tradidit eos in reprobum sensum, ut faciant quae non conveniunt; repletos omni iniquitate, malitia, fornicatione, avaritia, nequitia; plenos invidia, homicidiis, contentione, dolo, malignitate; susurrones, detractores, Deo odibiles, contumeliosos, superbos, elatos, inventores malorum, parentibus non obedientes, insipientes, incompositos, sine affectione, absque foedere, sine misericordia. Qui cum justitiam Dei cognovissent, non intellexerunt, quoniam qui talia agunt digni sunt morte: non solum [Col. 0858C] qui faciunt, sed et qui consentiunt facientibus (Rom. I, 18). Nam et beatus Petrus, princeps apostolorum, firmissimum Ecclesiae catholicae fundamentum, utpote cui ab ipso Redemptore dictum est: Tu es Petrus, et super hanc petram aedificabo Ecclesiam meam (Matth. XVI, 18), ita in suis Epistolis ait: Fratres, habemus firmiorem propheticum sermonem, cui benefacitis intendentes, quasi lucerna lucenti in caliginoso loco donec dies lucescat et lucifer oriatur in cordibus nostris. Hoc primum intelligentes, quod omnis prophetia Scripturae propria interpretatione non fit. Non enim voluntate humana allata est aliquando prophetia; sed Spiritu sancto inspirante locuti sunt sancti Dei homines. Fuerunt vero et pseudoprophetae in populo, sicut et in vobis erunt magistri mendaces, qui subintroducent [Col. 0858D] sectas perditionis, et eum, qui emit eos, dominatorem abnegantes, superducent sibi celerem perditionem. Et multi sequentur eorum luxurias, per quos via veritatis blasphemabitur; et in avaritia fictis verbis de vobis negotiabuntur. Quibus judicium jam olim non cessat, perditio eorum non dormitat (II Petr. I, 19-21; II, 1-3).

13. Quae omnia, sicut haec beata apostolorum annuntiatio continet, non solum eidem pseudoprophetae, sed et illis qui eum reverenter accipiunt, convenire, [Col. 0859A] multi peritissimorum mecum intelligunt, nec nos tanta de sanctis Scripturis contra eum ejusque sequipedas frustra congessisse advertunt. Quippe quem jam vident sacrae legis praeconio praedictum, ac veri magistri docentis oraculo denotatum: Multi pseudoprophetae surgent, et seducent multos (Matth. XXIV, 11). Nihil certe de nostra in eum exprobratione arguerent, quem tot Patrum auctoritate impugnari cernerent.

14. Quapropter hoc in loco non mihi absurdum esse videtur si praecedentium de eo doctorum testimonium proferam, ut quomodo eum tunc ecclesiastici viri dijudicaverint, et qualiter illum fide et professione coluerint, quantusque et qualis apud nostros exstiterit, melius ex eorum dictis agnoscant [Col. 0859B] qui nunc cum non sano sensu legem illum adduxisse, aut Deum in veritate coluisse asseverant.

15. Cum essem olim in Pampilonensi oppido positus, (2) et apud Legerense coenobium demorarer, cunctaque volumina, quae ibi erant, gratia dignoscendi, incomperta revolverem; subito in quadam parte cujusdam opusculi hanc de nefando vate historiolam absque auctoris nomine reperi:

16. »Exortus est namque Mahomat (3) haeresiarches tempore Heraclii imperatoris, anno imperii ejus septimo, currente aera DCLVI. In hoc tempore Isidorus Hispalensis episcopus in catholico dogmate claruit, et Sisebutus Toleto regale culmen obtinuit. (4) Ecclesia beati Euphrasii apud Iliturgi urbem super tumulum ejus aedificatur. (5) Toleto quoque [Col. 0859C] beatae Leocadiae aula miro opere, jubente praedicto principe, culmine alto extenditur. Obtinuitque praedictus Mahomat nefandus propheta principatum annis decem, quibus expletis, mortuus est, et sepultus in inferno. Exordia vero ejus fuerunt talia. Cum esset pusillus, factus est cujusdam viduae subditus. Cumque in negotiis cupidus fenerator discurreret, coepit Christianorum conventiculis assidue interesse, et, ut erat astutior tenebrae filius, coepit nonnullas collationes Christianorum memoriae commendare, et inter suos brutos Arabes cunctis sapientior esse. Libidinis vero suae succensus fomite, cum patrona sua jure barbarico in ira congressus est. Moxque erroris spiritus in speciem vulturis ei apparens, [Col. 0859D] os aureum sibi ostendens, angelum Gabrielem esse se dixit, et ut propheta appareret, impetravit. Cumque repletus esset tumore superbiae, coepit inaudita brutis animalibus praedicare, et quasi ratione quadam, ut ab idolorum cultu recederent, et Deum incorporeum in coelis adorarent, insinuavit. Arma sibi credentibus assumere jubet, et quasi novo fidei zelo, ut adversarios gladio trucidarent, instituit. Occulto quoque Deus judicio (qui olim per prophetam dixerat: Ecce ego suscitabo super vos Chaldaeos, gentem amaram et velocem, ambulantem super latitudinem terrae, ut possideat tabernacula non sua. Cujus equi velociores lupis vespertinis, et facies [Col. 0860A] eorum ut venius urens, ad arguendos fideles, et terram in solitudinem redigendam [Hab. I, 6, 8]) nocere eos permisit. Primum namque fratrem imperatoris, qui illius terrae ditionem tenebat, interimunt, et ovantes, de triumpho victoriae gloriosi effecti, apud Damascum Syriae urbem regni principium fundaverunt. Psalmos denique idem pseudopropheta in ore insensibilium animalium composuit, vitulae scilicet rubrae memoriam faciens. Araneae quoque muscipulae ad capiendas muscas historiam texuit. Upuppae praeterea et ranae cantus quosdam composuit, ut foetor unius ex ejus ore eructaret, garrulitas vero alterius in ejus labiis non desineret. Alios quoque ad condimentum sui erroris in honorem Joseph, Zachariae, sive etiam genitricis Domini Mariae, stylo suo digessit. [Col. 0860B] Cumque in tanto vaticinii sui errore duraret, uxorem vicini sui nomine Zeid concupivit, et suae libidini subjugavit. Quod scelus maritus ejus sentiens, exhorruit, eamque prophetae suo, cui contradicere non valebat, permisit. Ille vero quasi ex voce Dominica in lege sua illud annotavit, dicens: Cumque mulier illa displicuisset in oculis Zeid, et eam repudiasset, sociavimus eam prophetae nostro in conjugium, quod caeteris in exemplum, et posteris fidelibus id agere cupientibus, non sit in peccatum. Post cujus tanti sceleris factum mors animae et corporis illius simul appropinquavit. At ille interitum sibimet imminere persentiens, quia propria virtute se resurrecturum nullo modo sciebat, per angelum Gabrielem, qui ei in specie vulturis apparere, ut [Col. 0860C] ipse aiebat, solitus erat, resuscitaturum se tertia die praedixit. Cumque animum inferis tradidisset, solliciti de miraculo quod eis pollicitus fuerat, ardua vigilia cadaver ejus custodire jusserunt. Quem cum tertia die foetentem vidissent, et resurgentem nullo modo cernerent, angelos ideo non adesse dixerunt, quia praesentia suorum terrerentur. Invento igitur salubri (ut putabant) consilio, privatum custodia cadaver ejus reliquerunt, statimque vice angelica ad ejus foetorem canes ingressi, latus ejus [a 1Kb] deforaverunt. Quod reperientes factum, residuum cadaveris ejus humo dederunt. Et ob ejus vindicandam injuriam, annis singulis canes occidere decreverunt: ut merito cum eo habeant illic participium, qui pro eo dignum meruerunt subire martyrium. Digne ei quidem [Col. 0860D] accidit ut canum ventrem tantus ac talis propheta repleret, qui non solum suam, sed multorum animas inferis tradidisset. Multa quidem et alia scelera operatus est, quae non sunt scripta in libro hoc. Hoc tantum scriptum est, ut legentes quantus hic fuerit agnoscant.«

17. Ecce qualibus praestigiis deditum vulgus, quantaeque impietatis ducem, plerique non metuunt sub nomine piae religionis censeri. Asserentes quod ab hominibus Deum colentibus et legem habentibus isti tirones nostrorum temporum milites occisi fuere: nulla discreti prudentia, ut saltim provido cogitamine advertant, quia si talium cultus aut lex [Col. 0861A] vera dicenda est, pro certo vigor Christianae religionis infirmabitur.

18. Etsi, quod in veritate fatendum est, notitia sanctae fidei totius mundi compita penetravit, cunctas nationes terrae peragrans, nullam jam partem orbis expertem luminis ejus fore confidimus. Praesertim quia in omnem terram exivit sonus apostolorum, et in fines orbis terrae verba illorum, et omne aliud Evangelium, praeter quod apostoli gentibus tradiderunt, anathema magis esse quam verbum salutis fatemur, sicut dicit Apostolus: Si quis vobis evangelizaverit praeter quod accepistis, anathema sit (Gal. I, 9). Et Veritas ore suo discipulos contestatur, dicens: Multi pseudoprophetae surgent, et seducent multos; et dabunt signa magna et prodigia, ita ut in [Col. 0861B] errorem inducantur, si fieri potest, etiam electi (Matth. XXIV, 11). Et iterum: Nolite omni spiritui credere, sed probate spiritus, si ex Deo sunt (I Joan. IV, 1). Qua consequentia credendum est daemoniosum et mendacio plenum veritatem proferre? fallaciis obvolutum legem donare? nemus perversum fructus bonos exhibere? Ille interim nefandus de malo cordis suo thesauro proferens malum, et vulgo insipienti ducatum impietatis ministrans, uterque praecipitium in chaos aeternum poenas luiturus incurrit. De quo atque ejus similibus Dominus per Oseam loquitur dicens: Ipsi regnaverunt, et non ex me; principes exstiterunt, et non cognovi (Ose. VIII, 4).

19. Denique inter caeteros post ascensionem Domini haeresum auctores solus hic infaustus novae superstitionis [Col. 0861C] perstitionis sectam instinctu diaboli condens, procul ab Ecclesiae sanctae conventu desciscitur, auctoritatem priscae legis infamans, prophetarum vaticinia respuens, sancti Evangelii veritatem conculcans, et apostolorum doctrinam detestans (6), qui ridiculum potius quam rerum necessariarum causas per eamdem sectam suam insinuans, ore blasphemo docuit Christum Dei Verbum esse, et Spiritum ejus, et prophetam quidem magnum, nulla vero Deitatis potentia praeditum, Adae similem, non Deo Patri aequalem; qui ob meritum sanctitatis sancto repletus Spiritu, per virtutem Dei miraculis claruit, signis atque portentis enituit, nihil ex propria majestate aut Deitate praevalens, sed ut vir justus et pia servitute Deo cohaerens, votis supplicibus ab Omnipotente multa impetrare [Col. 0861D] promeruit. Sed et alia inaudita vanitatis scelera praedicans, adinventione versipellis, a quo obsidebatur, inventa, qui se eidem transfiguravit in angelum lucis, delubra in quibus pessimum dogma suum coleretur exstruxit, constituens in ultimo idololatriae situ turrem, altiori pinnaculo caeteris aedibus proeminente, ex qua populis veneno nequitiae suae illectis sacrilegi furoris concionaretur decretum, quod hodie suae impietatis sacerdotes ab illo edocti observant. Ita ut more aselli dissutis mandibulis, impurisque patentibus labiis horrendum praeconium non prius emittant, quam obseratis utroque digito auribus, quod aliis exsequendum annuntiant, quasi quoddam edictum sceleris, idem ipse eorum [Col. 0862A] propheta audire non patitur. Quem impietatis ruditum dum divae memoriae avus meus Eulogius aure captaret, ferunt continuo vexillo crucis frontem praemuniens, cum gemitu hunc Psalmum solitum fuisse cantare: Deus, quis similis tibi? Ne taceas neque sileas, Deus, quoniam ecce inimici tui, Domine, sonuerunt; et qui te oderunt, levaverunt caput (Psal. LXXXII, 2, 3). Nos autem mox ut fallentis vocem praeconis audimus, confestim oramus: Salva nos, Domine, ab auditu malo, et nunc et in aeternum. Et iterum: Confundantur omnes qui adorant sculptilia, et qui gloriantur in simulacris suis (Psal. XCVI, 7).

20. Cujus quidem erroris insaniam, praedicationis deliramenta, et impiae novitatis praecepta quisquis [Col. 0862B] catholicorum cognoscere cupit, evidentius ab ejusdem sectae cultoribus perscrutando advertet. Quoniam sacrum se quidpiam tenere et credere autumantes, non modo privatis, sed apertis vocibus vatis sui dogmata praedicant. Multa etiam apud quosdam nostrorum scriptorum inveniet, qui zelo Dei armati adversus ipsum vatem impudicum prudenti exarserunt stylo. Sed et nos in illo Memoriali Sanctorum opusculo hujus sectae errores ex parte digessimus, refutavimus et confodimus.

21. Restat jam nunc, expeditis apologeticis Beatorum, ut aliquid de victoriis eorum ad aemulationem catholicae plebis pandamus (7). Beatus igitur Rudericus presbyter ex quodam vico Egabrensi progenitus, in eadem urbe sanctae legis doctrinam, gradumque [Col. 0862C] sacerdotalem promeruit. Huic duo fratres fuerunt; sed ex his unus fidem Christi rectius tenens, alter gentilico depravatus errore, catholicam sprevit religionem. Qui, sicut discors a fide sancta manebat, ita semper discordanti conflictatione ob diversarum rerum occasiones cum fratre catholico movebatur. Nam quadam nocte, nescio qua occasione, tumultuaria in alterutrum litigatione se conserentibus, et in sese invicem foeda simultate bacchantibus sanctus sacerdos litem medius sedaturus intervenit. Qui omnes nimio jam furore accensi, caeca indignatione sacerdotem involvunt, et, magis nescientes quam volentes, eum usque ad necem lacessunt. Ex qua caede valde contritus, dum omni destitutus vigore, confracta membra lectulo reponeret, profanus [Col. 0862D] ille frater feretro illum imponens, per vicos et vicinia quaeque vehentium humeris duci ac reduci fecit, et, ut verus imitator diaboli, fraudulenta machinatione super exanimem sacerdotem testimonium iniquitatis composuit, dicens: »Hic frater meus presbyter, visitatione Dei compunctus, fidei nostrae cultum elegit, et sicut cernitis, jam in ultimis agens, noluit prius mundo discedere, quam vobis id notum existeret.« Ita cum eo loca diversa peragrans, haec et his similia criminosis de eo verbis narrabat, nesciente ipso prorsus, imo nec sentiente, quid contra se vir ille iniquus aptabat. Dei vero dispensatione, post nonnullos dies molestiis aegritudinis sacerdos erutus, ac viribus reformatus, cum subdola nefandi [Col. 0863A] fratris molimina cognovisset, exemplo Domini, qui ad informandos nos insidias declinavit Herodis (Matth. XIV, 13), sive sancti Evangelii non surdus auditor, quo de civitate in civitatem, causa vitandae persecutionis, delitescere jubemur (Ibid., X, 13), relicto proprio rure, alibi se Christo libere contulit serviturus. Quasi posset temporale evadere supplicium, cui divinitus a constitutione mundi praedestinatum parabatur martyrium; aut sicut ad tempus sese occulendo insecutorem fefellit profanum, ita quoque abesse posset oculis pii Redemptoris, et vocatoris sui ad regnum.

22. Per idem ergo tempus graviter in nos praesidialis grassabatur insania, ita ut nonnullas apud Cordubam, olim Patriciam, nunc autem florentissimam [Col. 0863B] regni Arabici urbem basilicarum turres everteret, templorum arces dirueret, et excelsa pinnaculorum prosterneret (8), quae signorum gestamina erant, ad conventum canonicum quotidie Christicolis innuendum. Denique cum exoptatum patris sui libitum progenies iniqua [a 1Kb] cognosceret, ut quibuscunque modis ac viribus posset, Dei Ecclesiam infestaret, omnem crudelitatis adnisum erga filios lucis tenebrosa proles alacriori voto exercet, minusque se putat adipisci meritum, nisi summo furore exarserit in eversionem fidelium. Praedixerat quippe hoc Veritas sancta auditoribus suis, dicens: Absque synagogis facient vos; et omnis qui interficit vos arbitrabitur se obsequium praestare Deo. Et iterum: Haec locutus sum vobis, ut in me pacem habeatis. In mundo [Col. 0863C] autem pressuram habebitis (Joan. XVI, 2, 33).

23. Igitur, dum ob rei familiaris necessitatem ex interiori montana Cordubensi, quo se pridem beatus sacerdos intuitu latendi contulerat, in nundinas descendisset, in quibus rerum distractio exercebatur, ab iniquo fratre obvius agnoscitur. Quem ut cernit stigmata piae religionis ferentem, non modicis [b 1Kb] lacessitum injuriis (9) ad vicem exquisiti muneris judici offert, deponens adversus eum coram arbitro questum praevaricationis sectae Mahometanae, quam se dudum veraciter coliturum fuerat confessus. Dei vero miles, coelesti jam munere illustratus, non sicut olim adversariis tergum exponit, sed magna praeditus fortitudine, nunquam se a Christo fuisse decisum, nunquam perverso dogmati aliquando consensisse, [Col. 0863D] judici refert; seseque non solum Christianum, verum etiam Christi fatetur esse ministrum. Quem primo judex blandis revocare affatibus putans: »Poteris, inquit, rerum affluentiis et dignitatum fascibus honorari, et, quae tibi imminet, sententiam mortis evadere, si te pristinis votis redivivo ardore reformans, missum ab Omnipotente in veritate prophetam nostrum credideris, Christumque testaveris Deum non esse.« Cui beatus sacerdos ait: »Illis, inquam, judex, haec observanda propone, qui forte [Col. 0864A] legibus vestris dediti, ritibusque profanis immersi, potiori intuitu commodum temporale, quam aeternum affectant honorem. Nos [c 1Kb] autem (quibus vivere Christus est, et mori lucrum (Philip. I, 21), cui sanctus ille Clavicularius regni futuri dicebat: Domine, ad quem ibimus? verba vitae aeternae habes (Joan. VI, 69), (10) qui discipulum in carcere commonebat, dicens: Beatus qui non fuerit scandalizatus in me [Matth. II, 6]), ut quid perennis fontis poculum relinquemus, hausturi gurgitem coeno mendacii ac vitiorum sordibus turbulentum? Aut qua ultione procacitas punienda est filiorum, qui, pia parentum jura spernentes, injustum victrici contubernium expetunt?« His verbis judex vehementi furore commotus, applicari martyrem ergastulis jubens: »Abeat, [Col. 0864B] inquit, cum damnatorum custodia; horrida macerandum antra carcerum excipiant; parricidarum et furum solatio fruatur; et omni penitus solatio destituta, vel sic pervicax elidatur temeritas.«

24. Adit Dei famulus hilari vultu, exsultantibus animis, specum illum reorum, qui vere sciebat auctorem suae salutis ubique invocatum adesse, nec aliquo posse abesse situ, cujus dominatio omnem penetrat locum; qui etiam potenti divinitatis imperio olim sectatoribus suis fidele promissum dederat, dicens: Ecce ego vobiscum sum omnibus diebus usque ad consummationem saeculi (Matth. XXVIII, 20). (11) Hae sunt, diabole, minaces saevitiae tuae leges, hi sunt exquisiti terrores. Sed dictum est nobis: Nolite timere eos qui occidunt corpus, quia non habent [Col. 0864C] quid amplius faciant; sed potius eum timete qui potest corpus et animam perdere, et mittere in gehennam (Ibid., X, 28). Et iterum: Tradent vos in conciliis, et in synagogis suis flagellabunt vos; et ad praesides et reges ducemini propter me in testimonium illis, et gentibus. Qui autem perseveraverit usque in finem, hic salvus erit (Ibid., XVII, 18). Si ergo potes, congredere adversus animam, et pertinacem in confessione sua spiritum supera, videbis me magis per tormenta proficere: et cum tu plus exarseris, plus semper deficies, et feliciorem me facies pervenire ad gloriam.

25. Reperit vero in carcere Rudericus beatum Salomonem quem ob confessionem nominis Christi [Col. 0864D] dudum crudelitas persequentium ibidem religaverat. Simili quippe et ipse crimine impetebatur [d 1Kb] , eo quod, sanctae religionis cultum spernens, aliquo tempore sectae Mahometanae adhaesisset. Extemplo individuo voto nectuntur, ac sibimet invicem consolationis suffragia ministrantes, ab alterutro se ad peragendum agonem armantur; id in commune statuentes ut, calcatis mundi affectibus, pia quotidie servitute Deo inhaereant. Fit concors in Dei timore utrorumque assensus; macerantur membra jejuniis, fatigantur vigiliis, limantur ciliciis, meditationibus compunguntur, [Col. 0865A] orationibus refoventur; sicque, ardore quodam coelestis patriae conflagrati, dissolvi cupiunt et esse cum Christo, festinantes faciem ejus videre, cui servierunt: pro cujus amore defectum temporis non verentes, vitam hanc, ut quoddam discrimen immane, refugiunt.

26. Igitur permanentibus sanctis in exercitio officiorum coelestium, et reddentibus quotidie pio Redemptori caeremonias laudum, pro summis deliciis antrum illud habebant. Quapropter zelo ductus iniquissimo judex, ferali edicto custodes carceris arguit, eosque ab invicem divelli praecepit, et ne a quoquam visitationis gratia illustrarentur, totis vesaniae suae furoribus jussit. Sed in nullo te juvas, diabole, quando per hoc discidium constantiam putas [Col. 0865B] fatigari sanctorum, quibus unum idemque pro Christo moriendi manet indissolubile votum. Nam hi confessores beati, (12) ordine et natione dissimiles, charitate non impares, diverso licet tempore certaminis campum aggressi, uno tamen eodemque fidei ardore flammati, specimen beatae passionis egregium orbi instituunt.

27. Interea, non post multos dies, obtutibus suis judex eos exhiberi praecipiens, illico ad ritum suum invitat, ac de rerum copiis [a 1Kb] et dignitate honorum suadendos attentat, quos ante mundi constitutionem electos et praedestinatos in adoptione filiorum Dei divinitas sancta perscripserat. Quorum pertinaciam in Dei professione considerans, post secundam et tertiam exhortationem ex decreto regis fore plectendos [Col. 0865C] statuit. Prius tamen quam egrederentur ad publicum, convinctorum se pedibus advolventes rogant ut continuis obsecrationibus juvarentur, ne, tentatione humana praerepti, retrorsum respicerent, et ab intuitu percipiendi vexillum victoriae turbarentur. Ita pacis osculo reconciliati, qui nunquam fuerant litigio separati, omnes prae gaudio lacrymantes, sanctorum se favoribus tueri exorant. Sicque, urgentibus ministris, voto alacriori prosiliunt, celerius properantes ad locum quo passionem consummarent.

28. Et cum jam hora decisionis instaret, iterum a judice blandius exhortantur cum specie divitiarum, honorumque sublimium, quibus utique fruerentur, si reverterentur. Abnuunt sancti, sicuti a principio, judicis optionem, ita ut sanctissimus Rudericus quadam [Col. 0865D] vegetatus animositate, superno jam munere perlustratus, audacter ei responderet, dicens: »Quomodo nos cogis relicta pietate declinare in devium, qui, sanctae fidei sacramentis instructi, fortiter ignorantiam vestram deflemus, quos tanto videmus errore infectos? Nam nos adeo hanc sectam detrectabilem judicamus, ut ne nostris quidem eam incolendam canibus pateremur, quanto magis nosmetipsos fallacissimis ejus figmentis subdamus. Aut quare copiis rerum aut dignitate honorum labentium oblectemur, in ipso forsitan oblectationis momento, intercidente morte, protinus omnia amissuri, qui novimus [Col. 0866A] apud Christum coronatorem nostrum rerum ineffabilium opes manere, quas oculus non vidit, nec auris audivit, nec in cor hominis ascendunt, se diligentibus repromissas? Ideoque celeriter crudelitatis tuae in nos exsere ultionem, quos cernis nullatenus a confessione Christi desistere usque ad mortem; ut et quae debentur hostibus Dei, tibi accrescant in cumulum, et diu nobis dilatum cito proveniat praemium.«

29. Hinc acrioribus frendens scelerosus judex clamoribus, ultimam suae crudelitatis sententiam promens, »Perduellium, inquit lictoribus, properate abscindere colla, et debitam in capite contemptorum celerius retorquete vindictam.« (13) Sic super crepidinem alvei constituti, crucis signaculo se praemuniunt, [Col. 0866B] et sic denuo ense prostrantur. E quibus prior Dei sacerdos occumbens, praevius triumphator coelum intravit. Quod ideo judex fieri voluit ut si forte horrore decisi cadaveris beati Salomonis animus flecteretur; quem post varias deceptionum illecebras constantem et fortissimum comprobans, ultimo gladio vindice trucidari praecepit. Haesit tamen suo collo non funditus vertex incisus, quia expeditiorem beato Ruderico quam huic Salomoni framea intulit obitum.

30. Sed quia coelorum regna adeuntibus animabus nequit obsistere callidus serpens, adhuc contra exanimata corpora bellum exsuscitat; quasi mortua superare posset cadavera, cum jam nullus esset spiritus, qui potius irrideret quam sentiret tormenta; [Col. 0866C] aut quasi aliquis titulus putaretur victoriae, cum defunctis bellum inire. Ut ergo passionibus Christi communicarent martyres, instinctu ferocitatis a diabolo praeses armatus, sub cujus dira crudelitate totius dignitas Cordubensis tunc graviter vexabatur, jubet corpora martyriali cruore perfusa, vestigiis inversis configi, ac deinceps fluviali abysso recondi. Eadem nocte ingenti lapidum onere alligata, separatim vastissimo gurgiti immerguntur. Sperabat miser elementis imperare undarum, quae praestantius intendere noverant Creatoris imperium, ut creditas sibi opes martyriales non solum a belluis conservarent, verum etiam erepta saxorum pondere membra placido remigio fluctuum ad locum quietis veherent.

31. Ego interim peccator Eulogius, qui gesta beatorum [Col. 0866D] meo elucubranda stylo dudum decreveram, cum rumor consummatae passionis eorum ubique discurreret, expletis missarum solemniis, ipsorum invisenda corpora quadam vegetatus audacia adii, (14) ac propius quam caetera spectantium turba accedere non veritus sum. Et testis est Redemptor meus, qui hoc commentarium discussurus est, quia non mentior, quod tanta decoris pulchritudine decisa illa cadavera fulgebant, ut crederes, si a quoquam sciscitarentur, protinus locutura.

32. Nonnulli etiam e turba gentilium venientes, sumebant lapillos fluminis, qui cruore martyrum [Col. 0867A] erant aspersi, et lymphis abluentes projiciebant (15) in pelago, ne Christianis in emolumentum existerent lipsanorum [a 1Kb] ; nescientes quod nihil obesset ab his partem adimere, quibus totam decreverat Dominus passionem [b 1Kb] donare. Nam credita algarum latibulis membra, et altis abyssorum gremiis deputata, quae tam celanda quam pabula piscibus ministranda susceperant, illico divinitus ad superos revocata, non solum nequeunt retineri, verum etiam leniori spiramine reciprocanti fluctuum alternatione, quae dispersa tenebantur, incolumia littoribus exponuntur. Sane beati sacerdotis suis non haeserat cervicibus caput, quia semel illud uno ictu satelles avulserat. Et ideo alibi vertex, et alibi corpus jactatum, unoque in loco sabulo opertum ab accolis viculi [c 1Kb] , quo [Col. 0867B] vehentibus undis expositum fuerat, reperitur.

33. Interea, dum situs quietis sanctorum notitia pene dierum viginti tempus excederet, nec ullum apparendi darent indicium; quorumdam ex improviso relatione gentilium proditur, referentibus hoc cuidam presbytero, (16) apud viculum Tertios commanenti, quo monasterium sancti Genesii fundatum est. Quo nuntio idem sacerdos compulsus, beatum cadaver suae deportandum Ecclesiae pergit. Cui redeunti ingens fidelium turba occurrit, utpote summo triumphatori debitum honorem dependere anhelans, qui talia pro Deo suo in exemplo catholicorum non contempserit sustinere. (17) Et quia defectu solis crassum tenebrarum chaos illabebatur, totumque mundi aspectum nox caeca mutaverat; ministerio [Col. 0867C] obviantium populorum multimoda lampadum face tenebrosus horror expellitur, adeo ut, nimio splendore omnia illustrante, redivivum ostentaverit nox illa diem emergere. Flebant omnes prae gaudio, miscebatur tripudiis luctus, et nulla contrahente moestitia vultum, pium refundebat pupilla lamentum.

34. Adest et venerabilis pontifex, felicium stipatus agmine clericorum, votis ardentioribus talibus interesse festinantes exsequiis, qui mox sanctas reliquias adeunt, (18) et inclytus papa [d 1Kb] caput detegit, et osculis sancta membra demulcet. Redolent secreta cubiculi, quo prius beatum corpus sacerdos intulerat, miro suavitatis odore, cunctaque cellulae pavimenta etiam ablato pulvere ferunt aliquandiu suavissimi odoris olfactu respirasse. Fit omnibus in [Col. 0867D] stuporem, quod inhumatum corpus nulla putredo insumpserit, nulla pestis infecerit, nulla tabes corruperit, nulla bestiarum altiliumve rabida fames discerpserit, nec propriae cutis qualitatem tot dierum interjecta capedo degenerans immutaverit. Sicque sacerdotum et religiosorum officio sanctum corpus e cellula sacerdotis humandum ecclesiae inferentes, dant cuncti hymnorum coelestium clamorem egregium, [Col. 0868A] resonant ora fidelium congruenti carmine melos, praestrepunt omnes divinae cantionis euphoniam, implentur atria Domini murmure sancto psalmorum, feliciumque laudum odam omnes quasi ex uno ore persolvunt; et suavi concentu omnibus percrepantibus, largoque fomite luminum totius aulae penetralibus relucentibus, regem Christum militia comitante coelicolum ad spectaculum illud, exsequiis innuebat interesse sanctorum

35. Expleta igitur functione sanctissimi Ruderici, fit ardentior cunctis intentio requirendi beati Salomonis corpusculum, quod relatione multorum impetu fluminis salo credebatur esse transmissum. Nam haec opinio providum magis Christicolarum ausum inhibuerat, quam furens conspiratio praesidis, quae [Col. 0868B] acrioribus ulciscendum legibus exploratorem reliquiarum promiserat. Etenim, cum nullum latentis corporis instaret indicium, moveretque omnes spes beneficentiae Dei, qui revelare abstrusa et aperta condere consuevit, praerogativa quodam modo divinitatis potentia, qua in coelo et in terra, in mari et in abyssis omnia quaecunque vult ordinat, disponit et facit; subito per quietem, quo situ corpus martyris delitescat, praedictum admonet sacerdotem. Cumque sacerdos monentem de loco sui latibuli sciscitaretur, seque instrui quaereret, quod explorandi tenere debuisset indicium: »In illa, inquit, ripa fluminis, quae vico Nymphiano adsciscitur, ibi a commeantibus inter fructeta tamaricum projectus, cespitis limosi perfruor vili sepulcro.« Pergit securus [Col. 0868C] ad locum sibimet divinitus demonstratum ille sacerdos, nec aliter quam quod ei revelatione ostensum est, reperit. Quod illico summis reverentiae obsequiis comptum, ad vicum Colubris deportans, venerabilium Dei sacerdotum officio in basilica sanctorum Cosmae et Damiani honorifice tumulatur. Consummaverunt autem beati martyres agonem suum tertio Idus Martias, (19) aera DCCCXCV, regnante Domino nostro Jesu Christo in saecula saeculorum. Amen.

Ecce patroni mei reverendissimi, milites Christi, testes idonei, bellatores egregii, victores potissimi, tutores gregis catholici, detractoribus vestris obvius veniens, eisque pro vigore virium mearum resistens, gesta quoque victoriarum vestrarum ad exemplum fidelium ordinavi; ut tam proficeret cupientibus ire [Col. 0868D] ad regnum, quam mihi occurreret ad expiationem facinorum. Quia non displicere vobis, quae de vobis vera disposui, existimo, quinimo grata vobis, Christoque digna obtentu vestro futura credidi cuncta quae in hoc opere edidi. Unde obsecro vos ego peccator Eulogius, pauper meritis, exiguus sanctitate, et culpa multimodus, ut digna intercessio vestra tuitionem mihi et inter ingruentia mundi scandala praebeat, [Col. 0869A] et inter supplicia inferorum, quae pro meritis expavesco, defensionem exhibeat, sanctificando me gratia hujus opusculi, dignumque efficiendo quod sordidus sordidavi. Et, si fortassis error contrarius fidei in qualibet parte libelli emersit, Dominus, vestro [Col. 0870A] interventu, mihi parcat, vos quaeso, quibus innocentia cordis mei non latet. Praesertim cum non nesciam prudentes plerumque incurrere sermonis lapsum, ubi animus non gerit errandi affectum.

Explicit Deo fautore Liber apologeticus pro gestis sanctorum Eulogii peccatoris [a 1Kb] .




[Col. 0869]
AMBROSII MORALIS SCHOLIA AD OMNIA SANCTI EULOGII OPERA.



I IN MEMORIALE SANCTORUM.



IN PRAEFATIONEM.
[Col. 0869B]

(1) Ego quidem. Instituti sui reddit rationem: et gustum (quantum credi potest) futuri operis in ipso vestibulo praebiturus, Isaac martyris vitam et interitum memorat.

(2) Ascysteriis. Graecum verbum, unde hoc nomen derivatur, mentem in rerum divinarum contemplatione exercere significat. Inde ascysteria monasteria dicuntur. Usus est eo vocabulo imperator Justinianus in L. Omnia 33, c. de episc. et cler. Iterum etiam id ipsum D. Eulogius (Epist. ad Wiliesind. episcop. Pampilon.) usurpat; et D. Basilius, D. Gregorius Nazianzenus eo frequenter utuntur.

(3) Qui prior. Praecesserunt haud dubie multis annis Adulphus et Joannes, ut lib. II, [a 1Kb] cap. 8, apparebit. Sed enim de his tantum nunc loquitur, qui per tres hos aut quatuor annos martyrio coronati sunt. Et, quamvis nunc etiam Perfectus presbyter praecessisset, ipse tamen Eulogius paulo post rationem [Col. 0869C] est redditurus, cur ipso priorem Isaac referat.

(4) E Tabanensi coenobio. Monasterii hujus crebra mentio deinceps occurret. Eo autem potissimum sese receperat sanctus Isaac, quia patruelem Hieremiam, mox martyrem, inibi habebat, qui cum uxore Elisabeth monasterium ipsum construxerat: in quo ipse etiam monachus factus, ut suo loco apparebit, degebat.

(5) Ephebus ille. Viginti septem annorum fuisse in Usuardi martyrologio memoratur. Eulogius in II lib. hoc ipsum ejus martyrium repetens, cum primaevos adolescentiae annos ingrederetur, monachum factum, et post triennium martyrium subiisse scribit.

(6) Ita maledictionibus tabescat. Imprecatio est Hispanis nostris quam Latinis inter loquendum hac forma usitatior. Diversa enim sunt illa (Virgil., Aen. III, v. 620):

. . . Di, talem terris avertite pestem.
[Col. 0869D] Item illud ejusdem (Ibid., lib. II, V. 189):

    . . . Quod di prius omen in ipsum
Convertant.

(7) Feria quarta. Annus Domini octingentesimus [Col. 0870B] quinquagesimus primus, dies Junii tertius notatur. Et recte prorsus: incidit enim is ejus mensis dies illo anno in feriam quartam. Habuit enim litteram, ut vocant, dominicalem D.

Eo porro ipso die in Usuardi martyrologio festum ejus apponitur: quod etiam Romanum nuper locupletatum, et Venetiis apud Juntas excusum, inde transtulisse videtur. Cordubensis Ecclesia eumdem diem eidem sancto martyri dicatum celebrat.

(8) Hieremiam martyrio. De his lib. II, cap. 4. Item de Perfecto presbytero, cap. 1. Cujus ideo hic mentionem inseruit, ut qua ratione eidem tempore Isaac anteferret, demonstraret.



IN LIBRUM PRIMUM

(1) Peritissimorum virorum. Sancta Ecclesia, ut fuit, eritque semper (quemadmodum ab ejus auctore Jesu Christo Domino nostro praedictum est) sagena bonis et malis promiscue piscibus oppleta, ita in [Col. 0870C] ipsis etiam Christianis pravos quosdam habere nunquam destitit, qui ipsam importune conturbarent, et zelo quodam improvido instigati affligerent. Quod etiam divi Eulogii tempore contigit. Non satis erat Hispanam Ecclesiam captivam in misera et truculenta servitute versari, et ab immanissimis tyrannis infanda mala assidue perpeti. Quod unum Christianis in tot calamitatibus insigne solatium esse poterat, nimirum non deesse qui fortiter mortem pro Christo oppeterent, et, constantia sua alios instimulantes, Dei Ecclesiam exhilararent; hoc ipsum tot malorum levamen impii quidam et insipienter providi eripere illi nitebantur. Martyres criminabantur, eo nomine indignos judicabant, et obesse potius in commune Ecclesiae Hispanae, quam prodesse affirmabant. Eis respondere hoc I lib. D. Eulogius voluit, ut martyrum, de quibus deinceps esset acturus, famae consuleret, contra calumniantes defenderet, veramque et solidam illorum gloriam initio astrueret. [Col. 0870D] Nihilo secius tamen destinato in hoc ipsum opere Apologetico, idem postea argumentum plenius tractavit. Nec solus tamen martyres ita defendit. Quisquis enim fuit auctor Indiculi luminosi (de quo in D. Eulogii Vita, de Alvaro loquentes [b 1Kb] diximus). [Col. 0871A] totum illud opus ad eorumdem martyrum defensionem conscripsit, ut Apologeticum prorsus posset jure optimo appellare. Et neque hoc D. Eulogii saeculo solum martyrum fuere detractores, sed priscis etiam Ecclesiae temporibus. Concilium enim Carthaginense primum sub Sylvestro primo hujusmodi martyrum obtrectatores canone secundo graviter compescuit [a 2Kb] .

(2) Sed nescio quo tendere. Insignis ubique apparet in D. Eulogio modestia, atque profecto magis conspicua, quo homo, ut illa tempora ferebant, doctissimus nullam habet de ingenio et litteris, nullam probatissimus de virtute fiduciam.

(3) Ecclesia Hispaniae. Corruperant jam haec saecula multa in propriis praesertim nominibus vocabula, ut in hunc, quem nunc habemus, Hispanum sermonem paulatim transformarent. Inde Spaniam, non Hispaniam: Cordobam non Cordubam: Eglesiam, non Ecclesiam proferebant. Neque recens post [Col. 0871B] Arabum in Hispaniam ingressum ea fuit corruptela, sed retro ab Gothorum temporibus derivata, quod ex nummis jam in D. Eulogii Vita ostendimus. Scribebant autem quemadmodum et pronuntiabant. Itaque Eglesiae, non Ecclesiae fuit semper in veteri scriptum. Nos tamen in excudendo Latini sermonis proprietatem in Hispaniae et Ecclesiae, quemadmodum in Cordubae nomine retinuimus.

(4) Comessationes quoque. Late in hoc loco D. Eulogius quae pessime de Christo salvatore, et sacratissima ejus matre Mahometus tradidit, ex nefando Alcorano prosequebatur. Verum nos lineas aliquot justis de causis dempsimus [b 2Kb] . Nam quae illo tempore ad detegendam sectae abominandae turpitudinem erant necessaria, nunc piorum aures poterant offendere. Et providentissimis sanctae Inquisitionis decretis cautum est, ne Alcorani nefaria dogmata passim legantur. Neque nos tamen pro libito quidpiam de [Col. 0871C] sancti martyris opere, quod digne suspicimus, et reverenter attingimus, adimere voluimus: quin potius id ipsum de sapientissimorum virorum consilio fecimus. Haec ideo hic annotare voluimus, ut, si quis in D. Eulogii exemplar inciderit, cur hic paucula quaedam desint intelligat. Et, quantum ego existimo, Speraindeo abbatis verba sunt, usque ad illa, et erit clausa. Hic enim vehementioris orationis impetus, [Col. 0872A] nescio quid commotius, et ab caeteris in hoc opere diversum, dignumque facundiori artifice molitur.

(5) Nonnulli nostrorum philosophorum. Christianos, qui doctrina praestarent, quive doctores in Ecclesia essent, philosophos vocat. Habetque catacrisis nonnullam ex similitudine rationem.

(6) Invictissimi illius Joannis. Auctor Indiculi luminosi Joannis hujus supplicium late descripsit. Et, quoniam liber nondum est typis excusus [c 1Kb] , operae pretium fuerit ipsa ejus verba hic apponere. Post martyrium igitur Perfecti presbyteri ita inquit: »Pergamus secundi iterum exponere casum. Post anni revolutionem aut aliquid amplius, ille livoris gentilium oculus non quievit, sed, ut solitum est illis Christianismum irridere, et nobis omnibus christicolis insultare, hunc Joannem, quem multo tempore carceris [d 1Kb] retinuere claustra [e 1Kb] , negotiationem et mercimonia nundinandi in eo exaggerare conati sunt, et [f 1Kb] ipsum vexare: et ob gratiam mercimonii livore usti, multa exprobrando [g 1Kb] ingerere, dicentes: [Col. 0872B] Parvipendens nostrum prophetam, semper ejus nomen in derisione frequentas, et mendacium tuum per juramenta, ut tibi videtur, nostrae religionis falsa, auribus te [h 1Kb] ignorantium Christianum esse saepe confirmas. Ad quos ille [i 1Kb] confidenter, et nihil erga se doli suspicans, cum se immunem ab ipsis quae contra eum opponebantur, vellet ostendere, furor crepitans et praeceps ira eadem repetens, inculcans et replicans, crebrius quae saepe dixerat intentavit. Tunc ille non ferens, ex hac generationum talium nube stomachabundus, et faceta satis urbanitate accinctus, eleganti mente respondit elatus: Maledictus sit a Deo, qui prophetam vestrum nominare desiderat. Illico clamor ingens factus, et perditorum cuneus constipatus, iniquitatis [j 1Kb] exosae conventus, velut apes in unum perfidiae aggerem congregati, unius massae cumulo malitiae [k 1Kb] conspiratione respersi, semivivum ad judicem perduxerunt. Et testibus minus idoneis ab ipsa perfidorum massa [Col. 0872C] surgentibus praesentatis, potiora et majora contra ipsum testatione propria intentarunt. Quae ille tota negavit, et aemulationem invidiae ipsorum aperto in se sermone retexuit. Sed judex iniquitatis quadringentis eum ictibus verberat flagellorum, et per omnium aedes sanctorum sub voce praeconia fecit discurrere: talia pati debere, qui prophetae derogat Dei. Ac deinde carcerali mancipat arcta custodia, [Col. 0873A] minitando illi inferre majora.« De hoc Joanne iterum etiam D. Eulogius, lib. II, cap. 10. In vetusto vero Michaelis Ruizii Azagrae codice epigrammata etiam Cypriani Cordubensis Ecclesiae archipresbyteri fuerunt et inter caetera hoc quoque distichon cum hoc titulo:

Item super tumulum sancti Joannis confessoris.
Carceres, et dira Joannes ferrea vincla
Christi amore tulit. Hac functus in aula quiescit.
Hunc eumdem Joannem esse credo, quem D. Eulogius commemorat. Quanquam pauciora epitaphium, quam potuit, ac debuit, retulit. Sed ejusmodi erant tempora, ut versum quoquo modo clausisse, magnum etiam haberetur. Vixit autem et scripsit Cyprianus hic, quod ex aliis ejus epigrammatis apparet, quadraginta aut paulo amplius post D. Eulogii mortem annis.

(7) Qui ut idem docuit. Longa admodum est parenthesis [Col. 0873B] et trajectione etiam (quod Fabius damnat) plusquam tarda. Sed nos nihil immutare hic ausi sumus.

(8) Et quoscunque confessio. Jam hinc est animadvertendum Christianos per totam Hispaniam, et Cordubae praesertim, ea lege, quemadmodum initio scripsimus, fuisse relictos et toleratos, ut Mahometi sectae non detraherent. De hoc ipso in Indiculo luminoso legimus ad hunc modum: »Ecce lex publica pendet, et [a 1Kb] legalia jussa per omne regnum eorum discurrunt, ut qui blasphemaverit flagelletur, et qui percusserit occidatur. Et ecce quotidie horis diurnis et nocturnis in turribus suis et montibus [b 1Kb] caligosis dominum maledicunt, dum vatem impudicum, perjurum, rabidum, et iniquum, una cum domino testimonii voce extollunt.« De caeteris vero quae ab Sarracenis paterentur Christiani, hic ab Eulogio commemoratis, auctor ille in hunc modum: »Quotidie [Col. 0874A] opprobriis, et mille contumeliarum fascibus obruti, persecutionem nos dicimus non [c 1Kb] habere? Nam ut alia taceam, certe dum defunctorum corpora a sacerdotibus vident, ut mos est ecclesiasticus [d 1Kb] , humanda portare, nonne apertis vocibus, et impurissimis [e 1Kb] gemitibus dicunt: Deus non miserearis illis? et lapidibus sacerdotes Domini impetentes, ignominiosis verbis populum Domini denotantes, spurcitiarum fimo christicolas transeuntes paedore infando aspergunt, majora minitando ringentes?« Et paulo post: »Sic itidem, et cum sacerdotes Dei [f 1Kb] casu quopiam cuiquam obviaverint per viam, lapides coram ipsis cumulantes, testasque aridissimas ante vestigia eorum revolventes, ac improperioso et infami nomine derogantes, vulgari proverbio et cantico inhonesto sugillant, et fidei signum opprobrioso elogio [g 1Kb] detruncant. Sed cum basilicae signum, hoc est tinientis aeris sonitum qui pro conventu Ecclesiae adunando horis omnibus canonicis percutitur, audiunt; derisione et contemptu inhiantes, moventes capita, [Col. 0874B] infanda iterando congeminant, et omnem sexum, omnemque aetatem, totiusque Christi Domini gregem non uniformi subsannio, sed milleno contumeliarum infamio impetunt, et derident. Nunquid non isti sunt qui Hierusalem maledicunt, et muros sanctae Sion destruunt, et succendunt? De quibus dicitur: [h 3Kb] Maledicti omnes qui spernunt te, et omnes qui blasphemant te. Maledicti omnes qui destruunt muros tuos, et omnes qui subvertunt turres tuas, et omnes qui succendunt habitationes tuas (Tob. XIII, 16). Et licet haec omnia ab illis per contemptum vel derisionem, vel odium, ut diximus, impleantur, tamen etiam carnaliter in habitationes Domini, et in sanctuarii aedes quotidie perpetrantur, dum Ecclesiae Dei destruuntur, et antiqua soliditate templa firmata terratenus coaequantur.«

(9) Carnibus etiam spoliata. Hic paulisper oportet immomari, ut melius quid hic lege cautum dicat [Col. 0875A] sanctus martyr intelligamus. Vivebat Cordubae hocque ipso tempore presbyter (abbas postea sancti Zoyli fuit) Samson nomine, vir doctus et subtili ingenio, in philosophiae et sacrarum litterarum studiis versatus. Id abunde declarat ejus Apologeticum opus, quod tribus libris distinctum scripsit contra Hostigesium Malacitanum episcopum, qui ipsum in concilio Cordubensi haereticum cum convicio dixerat, quemadmodum ipse in praefatione libri secundi late commemorat. Ibi se abbatem Ecclesiae sancti Zoyli martyris aera nongentesima prima, hoc est, anno Domini octingentesimo sexagesimo tertio factum ostendit. Is autem annus est post Eulogii martyrium tertius aut quartus. Me etiam juvene, in montibus Cordubensibus, decimo ab urbe milliario, non admodum longe ab oppido quod Trassiera vocant, in eo agro qui Comitatus de Espiel dicitur, dum vetustum puteum rustici repurgant, cimbalum aereum parvum pedis ferme altitudine extraxerunt. Id nunc etiam in D. Hieronymi coenobio asservatur. Forma [Col. 0875B] est ab caeteris, quibus nunc utimur, longe diversa: litteras sequentes non fusiles, sed celte excavatas in orbem habet; sed tot nexibus inter se colligatas, et aliis alias inclusas, ut typis eorum species exprimi nequeat.


Offert hoc munus Samson abbatis in domum sancti Sebastiani, martyris Christi. Aera DCCCC et XIII.

Est autem hic annus Domini octingentesimus septuagesimus quintus. Obiit autem idem Samson anno postea octingentesimo nonagesimo. Quod ex ejus epitaphio constat ab Cypriano archipresbytero composito, et inter reliqua ejusdem epigrammata in eodem illo Azagrae codice reperto cum hoc titulo:


EPITAPHIUM quod idem in sepulcro domini Samsonis edidit metro heroico.


Quis quantusve fuit Samson clarissimus abba,
Cujus in urna manent hac sacra membra sub aula:
Personat Hesperia, illius famine fota.
[Col. 0875C] Flecte Deum precibus, lector, nunc flecte, peroro,
Aethera uti culpis valeat conscendere tersis.
Discessit longe notus, plenusque dierum,
Sextilis namque mensis die vicesima prima.
Sextilis namque mensis primo et vicesimo sole.
            Aera DCCCCXXVIII.

Aera ad hunc modum fuit infrascripta. Illud autem ejus opus Apologeticum Toleti in sanctae Ecclesiae bibliotheca Gothicis litteris descriptum in pervetusto codice habetur. Haec omnia satis indicant Samsonem hunc divi Eulogii temporibus floruisse. Quod nos exquisitius astruere voluimus, quia de hoc ipso periculo, quod martyres sanctos sepeliendo imminebat, in praefatione libri secundi de Servando comite Christiano, sed nefario homine, ita inquit, postquam multa mala, quae Christianis viventibus intulerat, recensuit: »Deinde vivorum mortibus non contentus, quiescentium, quorum animabus impedire [a 1Kb] requiem non potuit, ne vel ipsis parcere videretur, corpora, ut fuerant sub [b 1Kb] areis Dei posita, [Col. 0875D] e suis loculis insignis [c 1Kb] vespilo traxit, et fidelibus regis, ut fuerant ancipiti ense truncata, monstravit: ut hoc facto animos regios in nostrorum perniciem excitaret. Quatenus probarentur [d 1Kb] apud eum debito mortis obnoxii, qui ausi essent humare illius prostratos pugione.« Hucusque Samson [e 1Kb] . Nec dubium credo alicui esse possit, quin de sanctis martyribus superioribus annis interemptis loquatur.

[Col. 0876A] (10) Quippe qui jam nos. De seipso loquitur Eulogius, qui ut Alvarus scripsit, ipsequemet postea non semel narrabit, in carcerem missus fuerat. Inde autem sanctarum virginum et martyrum Florae et Mariae precibus, ut ipsae contestatae ante martyrium fuerant, cum caeteris Christianis est eductus. Hoc innuit. Attende autem scripsisse divum Eulogium hunc librum post suam illam liberationem.

(11) Lunariter solvimus. Lunariter, quemadmodum et lunatim, adverbia sunt illis temporibus novata. Significant autem per singulos menses. Hujus menstrui tributi meminit etiam Leovigildus [f 1Kb] presbyter Cordubensis, qui hoc ipso etiam saeculo vixit, et de habitu clericorum opusculum scripsit. Causas autem cur scriberet reddens, ita inquit: »Ut qui ex nobis ad remanentes doctores imbecillitate corporis praepediente dirigere gressus nequiverit, aut quem inquisitio, vel census, vel vectigalis, quod omni lunari mense pro Christi nomine solvere cogimur, retinuerit; saltem nocturno tempore inter ecclesiastica [Col. 0876B] munia, qui necessarium duxerit, legat.« Meminit hujus Leovigildi Samson abbas. Est autem peracerbum et lacrymis dignum, miseriam Christianorum, qui tot tantaque ludibria et detrimenta paterentur, reminisci.

(12) Stigmata in nobis. Sacram tonsuram intelligit. Stigmatum autem vocabulum, quod alioqui in servis solummodo erat proprium, divus Paulus eo usus, fecit Christianis etiam venerabile.

(13) Emeterius et Celedonius. Prudentius poeta in horum sanctorum hymno spontaneam eorum ad appetendam. mortem satis indicat voluntatem, cum ita loquentes inducit:

Sit satis, quod capta primo
Vita sub chyrographo
Debitum persolvit omne,
Functa rebus Caesaris
Tempus est Deo rependi
Quidquid est proprium Dei:
Ite, signorum magistri,
[Col. 0876C] Et vos, Tribuni, absistite:
Aureos auferte torques,
Sauciorum praemia,
Clara nos hinc angelorum
Jam vocant stipendia.
Christus illic candidatis
Praesidet cohortibus:
Et throno regnans ab alto,
Damnat infames deos,
Vosque, qui ridenda nobis
Monstra divos flugitis.
Caeterum sancta Toletana Ecclesia pervetustum codicem habet, quo vitae nostratium martyrum continentur. Ibi in Emeterii et Celedonii historia haec ipsa verba, quae paulo post adducit Eulogius, habentur. Sunt autem Celedonii Emeterio adhortanti, ut ad judicem procederent, respondentis. Et olim profecto sancta Toletana Ecclesia hanc ipsam historiam in matutinis legere consueverat, et nonnullae hodie per Hispaniam legunt. Et magnopere est animadvertendum [Col. 0876D] quam sit antiqua illa historia, quae tempore etiam Eulogii jam fuerat conscripta.

(14) In illis septem fratribus. Hoc ipsum iisdem verbis in vulgata sanctorum Juliani et Basilissae historia legimus in episcopo [g 1Kb] Equilino, in sanctoralibus vetustissimis, et ubicunque est plene descripta. Ecclesiae enim ferme omnes in matutinis brevitatis avidae indidem multa praecidere. Quod in omnibus [Col. 0877A] etiam fere sanctorum historiis accidisse dolemus. Hinc autem praestiterit intelligere quanta sit in multis sanctorum historiis auctoritas, quanta esse debeat ex antiquitate veneratio. Quis crederet has sanctorum Juliani et Basilissae, Emeterii et Celedonii historias ante octingentos annos fuisse scriptas, nisi hic cerneret ab divo Eulogio citari? Nos vero passim multa ejuscemodi contemnimus, et tanquam nova inventa superbe fastulimus.

(15) Felicissimus Felix. [a 1Kb] Haec omnia in hujus martyris, qui sancti Cucufatis fuit frater, in matutinis per omnes fere Hispaniae ecclesias leguntur. Est autem Gerunda in extremis Hispaniae finibus, qua per Pyrenaeos cum Narbonensi Gallia conjungitur, in Ausetanis sita. Non omnino deleto nomine, Gironam nunc vulgo nuncupamus. Parvam eam urbem Prudentius appellavit, cum in hymno Caesaraugustanorum martyrum Felicis etiam meminisset. Mauritaniae vero Caesarea eadem esse putatur, cujus nunc ruinae ingentes cum nomine perseverant.

[Col. 0877B] (16) Sic sanctus Sebastianus. [b 1Kb] Exempla sanctorum martyrum sunt, qui se sua sponte, non quaesiti, martyrio tradiderunt. Longum esset persequi singula. Satis sunt nota horum omnium sanctorum gesta, ut quivis vel quid Eulogius innuat, intelligat, vel eorum legere possit historias.

(17) Sic Eulalia virgo Barchinonensis. Jam hinc facile intelligas Emeretensem Eulaliam non sponte sua ad confessionem fidei Christianae [c 1Kb] processisse, sed judicis imperio fuisse adductam. Alioqui et ejus etiam exemplum Eulogius protulisset. Sunt porro qui aliter narrent. Et qui unam eamdemque esse volunt utramque Eulaliam. Jam hinc divi Eulogii testimonio refelluntur. Barchinonensis vero urbis tanta est celebritas, ut de ipsa hic plura dicere non sit necessarium.

(18) Sed in veritate. Acute satis testimonium quod adduxerat, expendit, et quo pacto sit intelligendum demonstrat. Quod est frequenter in divo [Col. 0877C] Eulogio eximium, ingeniique et judicii ipsius egregium indicium. Est autem Hispanismus eadem phrasi ad haec usque tempora conservatus. Frequenter enim quippiam asseverantes incipimus: en verdad.

(19) Ac ne caeteri. Zelus ille quorumdam episcoporum insipiens hucusque processerat. Nam episcopos etiam ad hunc modum commotos fuisse, in Apologetico postea ostendit.

(20) Nec violenter. Prudentissime et cum ingenti circumspectione omnia sanctus martyr pertractat. Ideo quod in commune statuerat, adhibito necessario temperamento comprimit, et veluti coercet.

(21) Cato infert philosophus. In tanta Hispanae Ecclesiae calamitate et misera servitute, magna etiam doctores Christiani librorum penuria laborabant. Inde cogitur Eulogius non admodum nobilis auctoris carmina, gravia alioqui et verae sapientiae plena praeceptis interserere.

(22) Sors illorum inventa est. Quanquam in vetusto [Col. 0877D] codice vacuae membranae hic aliquantulum fuit relictum, quod octo decemve lineas posset recipere; verumtamen nihil prorsus defuit. Nam totum illud folium laxe admodum exaratum, et multo paucioribus quam caetera lineis distributum, aperte demonstrat descriptoris, occupare totum folium satagentis, anxietatem. Quod cum assequi plene non posset, et [Col. 0878A] sequentia novum haberent initium, dignaque folii principio viderentur, satis habuit, oppleta una pagina alteram occoepisse, et aliquot lineis continuasse.

(23) Prae omnibus philosophis patriae nostrae. Iterum philosophos doctos viros nominat, eadem, quam supra docuimus, catacrisi. Et cum anno Domini octingentesimo quinquagesimo primo scriberet, tribus annis ante auctorem Indiculi luminosi scribebat. Quod ipsum argumento esse possit, illud opus Alvari non esse, [d 1Kb] qui post Eulogium profecto non fuit scripturus.

(24) Et licet inde. Iterum ad insignem suam modestiam redit Eulogius. Humilitatis suae seipsum diutius non sinit oblivisci. In sanctorum martyrum laudibus tripudianti, et sanctissimis gaudiis seque et pios omnes, coelitus exhilaranti, humilitatis subit cogitatio, memoria occursat, coelestique fruentem laetitia sistit, et quasi indignum eo jubilo revocat. Omnia pectus spirant vere Deo dicatum, omnia futurum [Col. 0878B] martyrem jam redolent.



IN LIBRUM SECUNDUM.



CAPUT PRIMUM.

(1) Consulatus. Et hoc etiam ex illa est Latini sermonis licentia, de qua superius diximus. Regnum consulatum, summos regni magistratus consules, honores etiam et dignitates fasces vocat. Idem facit Samson abbas Cordubensis, de quo antea diximus.

(2) Habdarrahgman vicesimo nono. Libri nostratium historicorum Abderramen semper scriptum habent, ubicunque et hic, et alii reges cognomine nominantur. Ego veram hanc, quae in utroque fuit exemplari, hujus nominis protationem esse existimo. Nam Arabicum quiddam prorsus stridet, et illa altera ad Hispani sermonis dulcedinem videtur lenita. Est autem hic Habdarrahgman hujus nominis tertius, ut ex Rasis Mauri, [e 1Kb] et ex peculiari Ruderici [Col. 0878C] Toletani archiepiscopi de rebus Arabum historia constat.

Caeterum cum multa sint eademque sanctissima horum divi Eulogii librorum commoda, quae sanctorum martyrum rebus gestis commemorandis exhibentur; tum etiam illud non vulgaris eruditionis et utilitatis hinc comparatur, quod clara et ferme indubitata ratio annorum in Hispana historia ab tempore regis Pelagii ad Ordonium primum Ramiri primi filium ex hoc loco et ex libri tertii principio certissime digeritur. Quo pacto id fiat, non est hujus loci disserere. Quanti autem momenti sit in annorum ratione et omni chronologia certum aliquid et fixum, tanquam cardinem, in quo caetera vertantur, invenisse, hi nosse solummodo possunt, qui in hac re sese aliquantulum defatigarunt. De quo nos initio Gothicae historiae in nostro Chronico late disseruimus.

(3) Cordubam vero. Rasis non Cordubam seorsum [Col. 0878D] sed omnem Hispaniam hujus regis inclytis operibus scribit fuisse nobilitatam. »Hic, inquit, aquas ex montibus in urbes invexit, templa exaedificavit, et textrinas panni pretiosioris auro intertexti per Hispaniam instituit.« Toletanus narrat Cordubenses plateas lapideo stramento ab hoc rege fuisse munitas; item aquam ex vicinis montibus in templum, [Col. 0879A] arcem et alia celebriora urbis loca plumbeis fistulis fuisse perductam. Influit adhuc in haec ipsa loca aqua, sed non magna copia. Unde constat diversum fuisse hunc aquaeductum, quo nunc eo aqua perducitur, ab illo altero stupendae structurae qui plurimis locis interruptus conspicitur. Per hunc multo major aquae vis in urbem dimanabat, decimo ferme milliario procul perducta. Parum est toto hoc itinere montes amplissimos fuisse perfossos, profundasque valles pontibus aequatas: ipsa montium incredibilis moles, ne pondere suo subterraneum opus deprimeret, crebris turribus, quae ex ipso vasto canali, tanquam castella excitantur, et in sublime montium emicant, sustentatur. Et cum recta in arcem et templum brevi itinere possit is aquaeductus pervenire, longo circuitu per eum agrum, cui ab ranarum cantu nomen est, incurvatur, ut superioribus etiam urbis partibus aqua impertiretur. Hoc opus hujus esse regis ego semper credidi. Neque enim ullus alius auctor memoratur. Et illa arcis et templi [Col. 0879B] aqua, quae nunc perdurat, exigua est: haec vero ingens profecto fuit, et tanta scriptorum celebritate digna.

(4) Necnon ex parte linguae Arabicae cognitus. Hispanismus plane est. Non enim significat beatum Perfectum mediocriter linguae Arabicae fuisse peritum. Significat profecto Hispana phrasi, insignem Arabicae linguae cognitionem qua pollebat, causam exstitisse ut notus Mauris esset et in pretio habitus. Ita frequenter loquimur: Por parte de su virtud era muy bien querido. Hujusmodi autem nonnullos alios Hispanismos jam antea annotavimus.

(5) In praedicto transegit coenobio. Quam basilicam antea nominarat, nunc coenobium vocat. Ecclesiae nimirum tunc omnes, monasteria etiam promiscue et erant pene, et dicebantur. Ab Gothorum temporibus manserat, ut ex conciliis et ex Pauli Emeretensis historia praesertim intelligimus. Habebant insignia quaeque templa suos abbates, qui praeessent, [Col. 0879C] gregemque diaconorum, et aliorum, qui in minoribus Ecclesiae gradibus constituti, interdiu noctuque inibi ministrarent. Hoc semel dictum oportuit, ne quempiam saepius obvium conturbaret. Paulus hic Emeretensis diaconus, cujus mentionem alicubi facimus, cum Emeretensis Ecclesiae et antistitum ejus historiam scripsisset, tum etiam de aliis sanctis viris quaedam adjunxit. Exstat etiam ejusdem confessio catholica. Quae duo opera manuscripta non parum antiqua in sanctae Ecclesiae Toletanae bibliotheca habentur. Eadem multo vetustiora in nonnullis aliis bibliothecis conspeximus [a 1Kb] .

(6) Egisse praedixit. Eodem consilio, quo in primo libro quaedam de obscoenitatibus legis Mahometicae dempsimus: eodem hic quoque pauca quaedam omisimus, iisdem pene verbis iterum repetita. Et ipse etiam divus Eulogius quaedam se hic subticere profitetur, quae horrorem piis auribus possent praebere [b 1Kb] .

[Col. 0879D] (7) Psallat Deus. De imprecationibus nostratibus diximus in primi libri praefationem. Ad eumdem modum e converso vota quoque prospera et honorifica conspiciuntur. Tale illud est in comoediis: Dii meliora, et quaedam ejuscemodi. Sed nos Hispani et frequentius et apertius ad hunc modum medio sermone, bene ominamur.

(8) In campum ultra pontem. Ea nunc planities Veritatis campus appellatur.

Scripsit de hoc martyre Perfecto etiam quisquis [Col. 0880A] fuit Indiculi luminosi auctor. Ejus autem verba apponam, ut, quantopere cum divi Eulogii narratione consentiant, appareat: »Et primum sacerdotem intueamur Perfectum gentilitio zelo peremptum, fidei constantia decoratum, martyriali gloria infulatum, et vere in electorum numero aggregatum: et quo pacto ad occisionem venerit, sinceriter proferamus. Nempe ad aliud pergentem, aliisque saecularibus operibus intendentem, nihilque, de quo gestum est, pertractantem, daemonicolarum incursionibus impulsatur. A quibus ille caute et circumspecte, ut istis videtur, ut vero mihi, timide fidem petit; et ne ex responsionibus propriis impediretur, oravit dicens: Multa erant mihi, ex quibus abundantissime vestras poteram confringere naenias, vel destruere aniles historiae fabulas, si vestrae ultionis non vererer ultrici gladio currentes ultro citroque incurrere sententias. Cui cum fidem dedissent, et ei ut quae sibi videbantur exponeret, juramento [Col. 0880B] anteposito [c 1Kb] imperarent, ille accepta dicendi fiducia, et eorum pro vero juramento sumens mendacia, post multa et varia sententiarum certamina, prophetae eorum voluptuosam lasciviam, et lenocinationis [d 1Kb] luxuriam sermone, quo potuit, exprobravit, et oratione splendida comprobavit. At illi [e 1Kb] aliqua super ejus meretricationis subsannium, vel conjugatorum [f 1Kb] adulterii colludium habita conflictatione verborum, frendentes dentibus, et caninis saevientes rictibus, ore vipereo sibilantes, et leonum ferocitate frementes, abire eum propter datum noviter juramentum [g 1Kb] permiserunt illaesum. Sed post aliquod temporis cursum dolorum semper pectoribus retinentes venenum, et quasi vetustate temporis reputantes abolitum prius illi injectum infidum pactum, dolo eum circumvenientes, apprehensum judici, saevissime mendacio inhiantes, quasi destruentem fidei illorum ritum, impie protulerunt: eumque maledicentem eorum vatem suo testimonio vilissimi homunculi firmaverunt. Ille inopinato casu [Col. 0880C] perterritus, et inusitata [h 1Kb] circumventione perplexus, illorum fraudulenta ignorans consilia, quae contra eum instruxerat commentatio fraudulenta, se hoc penitus non dixisse, infirma satis prosecutione retexuit. At ubi in carcerem missus in se exstat conversus, audaci proposito et virili congressu coepit ipsorum totam legem infringere, et non solum quod pridie dixerat, quae super eum imperitiae factio asserebat, verum etiam alia potiora ingerere, mortisque magis gloriam quam interitum exspectare. Tunc eductum in ipsum diei sui horrendum pascha, quo soliti sunt pascua frui carnalia, et ventri libidinique alimenta ministrare satura, gladio vindice peremerunt. Et quasi victoriam hostium potiti, ad orationis conventiculum, obsequium Deo se praestasse credentes, [i 1Kb] elati, et innocentis cruore perfusi, ritum suum perficiendum, ut soliti sunt, annue pervenerunt.«

(9) Dignoque praesulis. Cum Cordubensis episcopi, [Col. 0880D] qui suo tempore Ecclesiae praeerat, alicubi divus Eulogius meminerit, nunquam tamen nonem [j 1Kb] ejus scriptum reliquit. Id qua ratione fecerit non possum intelligere.

(10) In eo titulo quo. Possumus hinc suspicari, non unum divi Aciscli templum tantummodo tunc Cordubae fuisse. Nunc duo priscae etiam recordationis visuntur. Exiguum delubrum unum, in quo educatus sanctus martyr cum sorore Victoria fuerit; alterum ad flumen vetustissimae in vestibulo structurae, ubi [Col. 0881A] sepulti ambo fuisse creduntur. Inde id templum magna veneratione colitur, et paucis antea annis fratribus ordinis sancti Dominici tributum, coenobium ibidem instituerunt.

(11) Quarto decimo Kal. Maias. Dies est Aprilis decimus octavus, qui quidem eo anno octingentesimo quinquagesimo in sextam utique feriam incidit. Fuit enim is annus cycli solaris trigesimi primi decimus nonus, post bissextum secundus. Inde constat litteram dominicalem E habuisse. Recte igitur sibi omnia consonant.

(12) Regnique sui excidium. Latius de hac regis formidine libro primo, et alibi saepe. Et alius est terror ille de quo in fine hujus libri secundi, quod ex capitis septimi principio hoc ipso libro manifestum est. Sed nos interim Dei virtutem, Christianae veritatis robur, vim legis evangelicae reverenter suspiciamus. Consumit, disperdit, mactat Christianos impius tyrannus: sed pusillus grex, cui complacuit patri dare regnum, dispersus et trucidatus validior [Col. 0881B] insurgit, ingentemque regiae potentiae terrorem immittit. Hunc nimirum ignem, quem Christus venit mittere in terram, nihil malens, quam ut ardeat, si velis exstinguere, major inde flamma erumpit: et frumenti grana emortua in terram cadentia ingentem fructum semper in Ecclesia attulerunt.



CAPUT II.

(1) Exceptoris reipublicae. Scribas publicos hoc nomine intelligi debere Budaeus in prioribus in Pandectas adnotationibus docuit [a 1Kb] .

(2) Tabanos viculum. Hujus oppidi nullum manet vestigium, neque est unde conjecturam ejus situs capere possimus. Id postea coenobium ab Mauris est dirutum, ac monachi intra urbem confugerunt, ut libri tertii capite undecimo Eulogius scribit. Fuit autem sancta Columba, ut ibi refertur, eodem consanguinitatis gradu quo Martinus et Elisabeth cum sancto martyre Isaac conjuncta. Caetera vero hujus [Col. 0881C] martyris gesta plenius in libri primi praefatione narraverat.

(3) In regia urbe. Hoc cognomen olim post Constantinum Constantinopoli, quod ex illorum temporum auctoribus patet, fuerat tributum. Inde videntur Gothi Toletanae urbi, posquam inibi regni sedem et veluti caput statuerunt, idipsum dedisse. Eadem prorsus ratione Corduba regni in Hispania Arabici caput, regia etiam urbs simili antonomasia D. Eulogii tempore appellabatur. Et hoc ipsum in hujus libri secundi principio sanctus martyr retulit.

(4) Tertio Nonas Junias feria quarta. Annus et eo amplius inter Perfectum martyrem et Isaac transierat. Tertius enim Junii dies anni octingentesimi quinquagesimi primi hic notatur. Recte porro feriam quartam fuisse memoratur. Habuit namque is annus cycli solaris vicesimus D litteram dominicalem. Quae omnia ex superioris capitis supputatione astruuntur. Et libro primo hoc ipsum confirmatur, [Col. 0881D] cum quintus post hoc martyrium dies dominicus fuisse scribitur. Inclusive enim utrinque computatur.

At vero de Isaac martyre ita in Indiculo luminoso: »Ad nostros spontaneos martyres properemus. [Col. 0882A] Zelo Dei Isaac religiosus non humana instigatione, sed divina commotus, nec usitatum callem nostris temporibus, sed oblitteratum incedens, antiquum persecutionis fumum non sufferens animo, judicem adiit, et ea quae [b 1Kb] alter flagello diro vexatus negabat, quae inter verbera se non dixisse jactator debilis personabat, athleta fortis, belliger miles abundantiori prosecutione firmavit, potiori praelio intentavit, et ingenua mente inchoavit, [c 1Kb] ingenua morte peregit, consummavit, implevit; ut ostenderet hominibus fidei se zelo commotum, non timore necessitatis praeventum: ut constanti fiducia Ecclesia praelians bella aperte proferret et patule, quod quibusdam indiciis super comprehensum satagebant firmare. Ut [d 1Kb] etiam produceret Dominus athletarum suorum mundo victoriam, et militum suorum rudi [e 1Kb] saeculo propalaret constantiam: et ostenderet quod in novissimis temporibus [f 1Kb] etiam victores haberet, qui bella Domini et instinctu, quo [g 1Kb] primi intentaverant, praeliarentur [h 1Kb] .«



CAPUT III.
[Col. 0882B]

(1) Ex Alabensi oppido. Albensi libentius lego ex Plinio et Strabone: cum Alabense fuerit in exemplari.

(2) Inter militares. Hos pueros nobiles Tyrones vocat auctor Vitae et martyrii sancti Pelagii. Quod opusculum suo loco apponetur. [i 1Kb] Et Joseph divi Eulogii frater natu minimus, ut ego existimo, inter hos palatii Tyrones regi inserviebat. Hoc postea apparebit.

(3) Nonas Junias. Duobus tantum post Isaac diebus patitur Sanctius die Junii quinta. Feria igitur sexta recte signatur. De ejus sancto cadavere aut sepultura nihil tradit Eulogius, quoniam cum sequentibus martyribus igne fuit concrematum.



CAPUT IV.

(1) De senarii numeri mysteriis, quem sanctissimum [Col. 0882C] martyrum globum, dixit Eulogius, nihil Morales: forte quia communia symbola illi, aliis forte ignota. Aliqua nos subjiciemus recondita, ne in tam mystico numeri symbolo, et a sancto martyre commendato, lector e nostris scholiis jejunus discedat. Senarius enim numerus, sive sacros evolvas codices, sive philosophorum libros consulas, amplam ad mysterii significationem segetem exhibebit. 1o Senarius numerus perfectior est omnibus, eo quod Deus summus artifex in ipso sua perfecerit omnia opera. Nec enim senarius sacer et perfectus solum perhibetur, quod hoc dierum numero conditae sint universae rerum species, ut opinatus est Guillelm. Hamer. Comment. in Genes. secutus sanctum Gregorium Magnum lib. XXXV MORAL., cap. 20, sed etiam ea de causa sex diebus Deus opera sua perfecit, quia senarius perfectus est ac sacrosanctus. Itaque etiam si ista non essent, ille perfectus esset; nisi autem ipse perfectus esset, ista secundum eum perfecta [Col. 0882D] non fierent, quemadmodum sentire visus est Hugo de sancto Victore de Sacramentis scribens: Senarius, quia ex partibus suis constat, signum perfectionis est, et idcirco voluit Deus sex diebus complere opera sua, ut ostenderet se in his quae fecerat, [Col. 0883A] nec supervacaneum aliquid posuisse, nec imperfectum reliquisse. Confirmat hoc axioma sanctus Augustinus, de Trinit. lib. IV, et in Genes. ad lit. lib. IV, his verbis: Senarii perfectionem nobis a sacris litteris commendatam, in eo maxime quod Deus sex diebus perfecit opera sua, et die sexta fecit hominem ad imaginem et similitudinem suam. Sicut igitur perfecto nihil deest, ita neque ordinationi, aut rebus ordinatis quidquam, aut addi tanquam diminuto, aut detrahi tanquam a superabundante potest, non potestate quidem terminata, sed ipsa rerum serie sibi terminos praescribente, id fuit, ac si dixisset, per senarium illum eorum quae creata sunt, ordo melior, ac dispositio non potuit assignari, aut esse: quare die sexta subdit propheticus sermo: Vidit Deus universa quae fecerat, et erant valde bona: et factum est vespere et mane dies sextus. Cum ergo audis sex diebus constructum fuisse mundum, non intelligas de numero dierum tantum, sed de perfectione universi, quae per senarium perfectum numerum [Col. 0883B] designatur. Unde cum ad hunc absolutum numerum opus Dei pervenisset, dixit divini verbi scriba: perfecti sunt coeli, et terra et omnis ornatus eorum. Et sic (inquit Petrus Bung. de Numeror. Myster., fol. 269) Orpheus Mystarum princeps, hymnos jubet sexta generatione finiri, cum ait:

Aetate in sexta studium finite canendi.

Quod de rebus creatis non ultra cani possit, cum ibi tota sit terminata perfectio. Cognita ergo hujus numeri perfectione, ad mysteria sacra veniamus. Tabernaculum sex erat cubitorum ex utraque parte. Sex diebus gloria Domini inclinavit super monte Sinai, cooperiens illum nube; quo significatur hujus vitae tempus. Sex alae Cherubim tempus saeculi demonstrant. Sextus mensis fuit, in quo factum est verbum Domini in manu Aggaei Prophetae. Sex tribulationes apud Job sunt hujus vitae passiones. Sex annis serviebat Domino suo servus Hebraeus. Sex [Col. 0883C] annis seminanda terra. Sex diebus licebat operari. Sex diebus colligendum manna, et Sexto duplum legendum, et alia plurima a Bungo excogitata. Hactenus de numero hoc.

(2) In urbe Astigitana. Nobilis Romanorum tempore colonia, Julia Firma post Julii Caesaris tempora nominata, conventum habuit juridicum. Priscum illud nomen Astigi ex sono ipso minime Romano, magnam ejus astruit antiquitatem. Singili flumine alluitur, qui post Baetim tota Baetica est amplior. Urbs ipsa et fluvius prisca, sed nonnihil immutata retinet nomina. Ecija enim et Xenil appellantur. Ager ejus urbis, non magnus alioqui, feracitate tamen ditat magno opere accolas. Insignis est olei opulentia. Gossypium magna copia seritur. Horti cum fructuum omnis generis exuberantia utiles, amoenissimum praeterea totum tractum reddunt. Episcopum olim habuit, quod ex conciliis Toletanis et Hispalensibus constat. Distat a Corduba [Col. 0883D] triginta duobus milliaribus, ab Hispali paulo pluribus. Ejus Plinius, Pomponius Mela et Ptolomaeus inter alios meminerunt.

(3) Et sanctus Walabonsus. Erat hic Mariae martyris, quae una cum Flora passa est, frater, ut capite octavo apparebit.

(4) Eleplensi. Cum Ilipa, aut Ilipula (nam auctores variant) verum sit nomen urbis, indeque Ilipense et Ilipulense exoriatur; nummum tamen pervetustum vidi, in quo MUN. ELEPLA erat scriptum. Ilipulae autem duae fuerunt, quod ex Plinio et Strabone et Livio constat, in Lusitania altera, altera in Baetica. Ego de hac postrema hic puto intelligi. Eam vero eo loco sitam fuisse, quo nunc non admodum magnum oppidum [a 1Kb] Pennaflor dictum, medio [Col. 0884A] ferme inter Cordubam et Hispalim itinere videmus, longa disputatione in Hispaniae antiquitatibus, chronico nostro adjunctis, probavimus. Inde qui velit, petat. Hic locus plura non postulat.

(5) In vico Cuteclara. Hoc oppidulum et in eo coenobium latius cap. 8, describitur [b 1Kb] .

(6) Ex vico Froniano. Et hujus vici postea cap. 8, mentio cum majori explicatione fiet.

(7) Sancti Zoyli. Suus quoque peculiaris locus de hoc divo dicendi in divi Eulogii ad Pompelonensem episcopum epistola interveniet.

(8) Flumen Armilata. Paululum immutato nomine nunc Almellato appellatur: et superaddita Sarracenorum more in principio Arabica voce Guad, quae fluvium significat, integrum fit nomen Gaudalmellato. Ex montibus progressus hic fluvius, duodecimo ferme supra Cordubam milliario Baetim intrat. Triginta autem et eo amplius milliaria, quae divus Eulogius memorat, plane docent situm hoc monasterium fuisse non longe supra insigne illud, quod nunc [Col. 0884B] videmus et veneramur, Franciscanorum coenobium, cui sanctus Franciscus de Monte nomen est. Nempe vicesimo quarto et eo amplius milliario ab nostra urbe ad ripam ferme hujus fluminis loco edito, ad Septentrionem est collocatum.

(9) Sancti Christophori. Sancti Juliani templum operis pervetusti ex adverso ferme urbis nunc conspicitur. Potuit id nomen immutasse. Certe nullius alterius apparent vestigia.

(10) De quo supra affati sumus. Hinc plane apparet hunc Hieremiam martyrem eumdem esse, qui supra cap. 2, Tabanensis monasterii conditor dicitur. Ejus etiam mentio est libro primo, et libro tertio, cap. 11.

(11) Septimo scilicet Idus. Apparet quanto tunc sancti Cordubenses ferverent amore martyrii, siquidem tam frequenter paterentur. Duo tantum dies sabbatum et dominica inter Sanctium et hos sex martyres intercesserunt. Hic namque dies Junii [Col. 0884C] octavus notatur. Libro autem primo pridie idus Junias sexto post martyrium die cremata, in flumen etiam projectis cineribus, fuisse eorum cadavera tradidit. Horum sex sanctorum martyrium in Usuardo, sed praecedenti die apponitur. Sunt et apud Equilinium libri undecimi capite ultimo.



CAPUT V.

(1) Ex Pacensi oppido. Colonia Pacensis in Lusitania olim, quod ex Plinio constat, etiam juridico conventu nobilitata, Arabum Hispaniam occupantium vastatione ad parvi oppidi formam, ut nunc conspicimus, fuit redacta. Pertinet ad Portugaliae regnum, Bejaque nuncupatur. De ejus nomine, situ, et antiquitate multa egregie, ut semper solet, Andreas Resendius ad Vasaeum scribens. Ejus urbis excidium Rasis prosequitur.

(2) Septimo decimo Kal. Is est Julii dies decimus sextus, qui eo anno feriam quintam occupavit, quod [Col. 0884D] ex superioribus jam quivis poterit deprehendere. Quadraginta enim et eo amplius dies sine martyrio processere.



CAPUT VI.

(1) Quae corporis. De hac sancti Zoyli basilica tunc erit dicendum, cum de ipso martyre in epistolam ad Pompelonensem episcopum scribemus.

(2) Illi subterraneo specui. Maurorum fuit mos subterraneos specus in putei fere vastioris formam excavatos, tanquam ergastula ad servitia noctu concludenda, reosque asservandos habere; quales per omnem Baeticam in arcibus praesertim conspicimus. Mazmorras proprio ejus gentis vocabulo nos etiam nunc appellamus. Cordubae in summi templi compluvio duo ejusmodi putei hodie quoque ostenduntur [Col. 0885A] et in carceris hujusmodi usum fabrefactos ab Mauris omnes affirmant; sed illos ego ad continendam et diutius asservandam aquam fluminis potius crediderim fabrefactos. Nam, ut erant Arabes ejus templi superstitiosi veneratores, crederent profecto, reis, captivis, eorumque foeditate et paedore contaminari. In arce, aut alicubi fuisse hunc subterraneum carcerem crediderim. Ductus est mos ab Graecis et Romanis, qui hujusmodi subterraneos carceres habuerunt, et usitato vocabulo putealia vocitarunt. Et de puteali, quod Romani Cordubae habuerunt, jam suo loco [a 1Kb] diximus. De utriusque etiam carceris discrimine alicubi praeterea meminit [b 1Kb] divus Eulogius.

(3) Tertio decimo Kal. Dies erat Julii vicesimus, qui eo anno revera in secundam feriam inciderat. Habuit Paulus fratrem Ludovicum nomine, qui et ipse martyrio postea fuit coronatus. Libro sequenti, cap. 13.

(4) Carmonensis monachi. Carmona etiam nunc [Col. 0885B] eidem oppido nomen est. Romanorum temporibus Carmo tantummodo appellabatur. Id veteres nummi testantur, in quibus a tergo inscriptum est: CARMO inter duas spicas, agri feracitatem proculdubio denotantes. Est praeterea munitissimi situs, ergo ab Julio Caesare, libro II Commentariorum ea urbs commendata. Ejus etiam mentionem apud Strabonem et Ptolomaeum reperies. Sed in hoc auctore Carmoniam perperam legitur. Sita est Carmo vicesimo quarto ab Hispali milliario, eo itinere quod ad Astigitanam urbem ducit, ab qua milliaribus triginta sex distat.

(5) Octavo Kal. Omnia prorsus concordant. Is enim dies Julii vicesimus quintus, ut ex superioribus liquet, sabbatum necessario fuit: quem septimam feriam divus Eulogius vocat, qui inclusive (ita dicunt) ab Pauli martyrio dies computat.



CAPUT VII.

(1) Et cursus mensium. Hinc jam apparet divum [Col. 0885C] Eulogium existimasse eodem anno quo superiores martyres, octingentesimo videlicet quinquagesimo primo, has duas virgines passas fuisse. Id in fine hujus capitis manifestius patebit, quod tamen necesse fuit jam hinc ad rectam computationem, quae mox ineunda est, annotare.

(2) Igitur referente. Quoniam divus Eulogius hic aperte scribit, hoc anno octingentesimo quinquagesimo primo Nunilonem et Alodiam martyrium subiisse; et revera decennio antea occisae pro Christo fuerant; ut quo pacto cohaerere haec possint, intelligamus, necesse fuerit diligenter hic et exquisite temporum rationem seriemque inire.

Cum igitur divus Eulogius hoc ipso anno passas fuisse has duas virgines scribat, et Venerii relatu de earumdem martyrio se certiorem factum dicat illud in primis compertum est, hoc ipsum non eo tempore intellexisse, quo apud hunc episcopum Caesaraugusta rediens (quod suo loco videbimus) fuit. [Col. 0885D] Manifestum enim est ante undecim annos divum Eulogium Compluti apud Venerium fuisse. His adde quod cum Eulogius sanctorum sui temporis martyrum studiosissimus semper fuerit, et Pompelone, et in Legerensi sancti Salvatoris monasterio immoratus aliquantulum fuerit; si passae jam eo tempore hae virgines fuissent, audisset utique de earum martyrio, vel ab Pompelonensi episcopo, vel ab abbate monachisque Legerensibus. Nam et non longe ab Urbevetano oppido et Bosca aberant, et quae consecuta postea sunt, docent, magnam utrobique harum [Col. 0886A] martyrum rationem semper habitam fuisse. Restat ergo, ut post divi Eulogii reditum passae sint, et Venerius ad ipsum de his scripserit, non coram retulerit. Jam vero paulo antequam haec de his sacris virginibus scriberet Eulogius, epistolam Venerii pervenisse, fit profecto ex ipsis auctoris verbis verisimile. Primum ex prima et secunda hujus capitis periodo. Nam pene manifeste indicat, se nihil antea de harum duarum virginum martyrio intellexisse. Deinde ex illis verbis paulo post: »Prius tamen illa sanctarum tropaea elucubranda sunt, quae ratio et cursus mensium ordinatim, ut acta fuerunt, adducit, licet in aliis regionibus gesta exstiterint.« Sequitur illud etiam, quod multum juvat hanc conjecturam: »Sed quia una est confessio, quae utrosque coronavit, idemque tempus quod utrosque per feralem impietatem in coelum praemisit,« etc. Non idem tempus diceret, si annis antea aliquibus passas fuisse intellexisset. Hoc igitur ipso anno apparet [Col. 0886B] Venerium episcopum ad Eulogium de his duabus martyribus scripsisse. Et idem episcopus longe ab Urbevetano oppido positus (quinquaginta enim ferme Hispanis leucis Complutum inde distat) Sarracenorum praesertim truculentia Christianorum praepediente discursus et itinera, temporis in quo interfectae fuerant ignarus, superiori anno occisas fortasse scripserat. Aut si nihil scripserat de tempore, divus Eulogius, qui nunc tandem cognosset, proximum annum his dedit, ratus in eo periisse. Et illa divi Eulogii postrema verba: »Ferunt tamen, quod illa virginalia cadavera in loco quo ab ethnicis altis scrobibus magis abscondita quam humata sunt, signis et miraculis coruscant, et gloriam emeritae consolationis virtutum efficientia tam fidelibus quam gentilibus ostentant«: haec, inquam, verba aperte indicant Eulogium et Venerium pauca, subobscura, et incerta de his virginibus comperisse, qui hoc tempore ibi sepultas credant, neque intelligant octo jam antea annos, [Col. 0886C] quod mox videbimus, inde fuisse translatas. Haec ita conjectari et rimari cogimur, ut divum Eulogium excusare possimus, cum constet has sanctas virgines ante annos decem pro Christo interemptas. Anno namque Domini octingentesimo quadragesimo secundo, Junii mensis die decimo octavo, ipsarum corpora in Legerense monasterium sancti Salvatoris translata sunt. Id ex diplomate regis Innigui Aristae constat, quod Stephanus Garibayus in suo diligenti satis rerum Navarricarum chronico apposuit. Et cum de tempore martyrii earumdem virginum prave sentientium opiniones opportune idem auctor ibidem confutaverit, annum tamen ipse astruere non potuit. Neque ego tamen possum; sed conjecturis non levibus ducor ut credam anno octingentesimo quadragesimo pro Christo occubuisse. Etenim divus Eulogius, ut suo loco ostendemus, Pompelone, et in Legerensi monasterio anno Domini octingentesimo trigesimo nono fuerat; et [Col. 0886D] (quod paulo ante probavimus) nondum martyrium subierant. Et tamen anno quadragesimo secundo post octingentesimum earum corpora transferuntur. Paulo post etiam ex astronomica supputatione multo evidentius hoc ipsum confirmabimus.

(3) In urbe Bosca. Mira est Breviariorum, ut vocant, in nominandis his oppidis varietas. Illud constat passas has duas virgines fuisse non longe ab Najara urbe, in oppido, qui nunc appellatur Castro viejo. Quod Latine Castrum vetus redditur. Ibi sepulcrum sanctarum martyrum ostenditur, ibidem [Col. 0887A] alia sunt priscae recordationis vestigia, et ibidem tanquam alumnae et indigenae summa totius regionis veneratione coluntur. Hoc omnino compertum et indubitatum possum affirmare. Nomina illa Berbetanum seu Urbevetanum et Castro Bigeti, quae in Breviariis nostratibus leguntur, ex Castro veteri videntur corrupta. Bosca quae urbs fuerit, non possum explicare. In veteri exemplari [a 2Kb] Osca non Bosca fuit: ego usitatum magis nomen reposui. Nam Oscam remotam admodum in Aragonensibus urbem, non credo fuisse traductas sanctas virgines.

(4) Nunilo et Alodia. Elodia fuit in veteri. Nos Alodiam substituimus, vulgata consuetudine multarum per Hispaniam Ecclesiarum, quae festum harum sanctarum martyrum celebrant, earumdemque historiam in matutinis legunt.

(5) Materterae nutritione. Longe diversum narrant matutinales per Hispaniam lectiones, et sanctoralia, quae vocant, manuscripta. Orbas nimirum propinquum quemdam tutandas suscepisse; cumque is Mahometico [Col. 0887B] errore teneretur, neque a Christi fide sanctas virgines posset avertere, ab eodem delatas et ad praesidem ductas.

(6) Sub ictu gladii corruerunt. Lectiones in Breviariis plura eademque pientissima de caede et sepultura sanctarum sigillatim commemorant. Et in manuscriptis praesertim, ut vocant, sanctoralibus latius continentur. Inde nos apponemus, quia scitu sunt dignissima, et non plene assecutum divum Eulogium historiam harum virginum confirmant.

»Tunc praecepit rex lictori dicens: Percute gladio et abscinde earum capita. At lictor tertio regem interrogat an feriret? Et ut feriret tertio cum audisset, dixit majori: Extende cervicem. Tunc sancta Nunilo dixit ad sororem suam minorem: Vide, germana, ne aliter facias quam ego factura sum. Cui sancta Alodia respondit: Nihil dubites, germana, quod ego aliter faciam. Statimque sancta Nunilo [Col. 0887C] alacri animo prosiliens, apprehensis crinibus caput sibi circumligans, dicit ad lictorem: Feri velociter. Ille elevatum in altum gladium deposuit super eam: non in medium cervicis locum, sed in mandibulas illud deponens; unde nec penitus caput ejus abscidit. Cadenteque in terram corpore, paululum crura ejus nudata sunt. Quod cernens soror ejus, festinans, protracta veste contexit. Quo facto multitudo hominum miratur. Fideles gaudebant, infideles tabescebant. Dixitque iniquus rex carnifici: Sine modo: ne ferias. Tunc ad sanctam Alodiam dixit: Quid proderit tibi, si moriaris? Consenti nobis, et vives nobiscum cum multo honore. Quibus martyr respondit: Non consentiam: festina, percute me, ne sola pergam. Et elevans oculos, vidit animam sororis suae in columbae specie angelis circumdatam, et dicebat: Exspecta me, germana, exspecta me modicum. O mira virtus Altissimi! Puella quae gladium non longe micantem cavere non poterat, [Col. 0887D] in propriam cervicem descensurum non pertimuit, sed apprehensam syndonem, qua vestiebatur, sibi in crure alligavit, et capillis suis faciem suam extersit. Inde flexis genibus super corpus sororis suae, praebuit se percussori, qui uno ictu caput ejus amputavit. Sicque martyres [Col. 0888A] una die, una hora, martyrium suum victrices consummaverunt in pace, quinta feria [b 1Kb] duodecimo Kalend. Novembris.«

Haec nos ex vetustissimo Sanctorali codice ante sexcentos annos Gothicis litteris in membrana descripto transcripsimus. Is fuit inclyti coenobii sancti Petri de Cardenna Benedictinorum, nunc in regio sancti Laurentii Hieronymianorum servatur. Ibi in titulo scriptum fuit passas fuisse sanctas virgines sub Zumahil praeside, aera tamen aut annus signatus non fuit. Sed cum Octobris dies vigesimus primus ibi signetur, et in quintam feriam eo anno incidisse sit superadditum, ex consueta nostra astronomica computatione constat, anno Domini octingentesimo quadragesimo sanctas virgines in Christi confessione fuisse coronatas. Is enim annus post triginta integras cycli solaris conversiones nonus fuit in trigesima prima. Fuit autem bissextus, habuitque litteras dominicales D C. Et cum C mensi Octobri [Col. 0888B] deserviret, dies vigesimus primus in quintam feriam incidit.

(7) Undecimo Kal. Cum divus Eulogius in anno, ut ostendimus, aberrasset, inde etiam dies non potest recte signari. Et in Usuardi quidem martyrologio vigesimum secundum Octobris diem festum harum sanctarum virginum occupat, quod et in Breviariis nostratibus servatur; sed regum Diplomata, ut mox apparebit, diem vigesimum primum astruunt. Et omnes ferme Hispaniae Ecclesiae earumdem virginum festum concelebrant. Tanta fuit in eisdem martyrii praestantia et illustris claritas.

(8) Quarum corpora. Hinc postea educta in Legerense sancti Salvatoris coenobium, quod non procul admodum distat (ut diximus) sunt translata. Et quanquam uno illo Innigui Aristae regis, quod supra retulimus, diplomate satis haec sit testata translatio, libet tamen duo alia apponere, quae ex eodem Legerensi monasterio descripta cum multis aliis habuimus. [Col. 0888C] Ex quorum altero constare poterit 21 Octobris, non 22, sanctas virgines occubuisse.

»Aera millesima sexagesima die duodecimo Kal. Novembris [c 1Kb] , Sanctius major rex Navarrae, et Castellae, et Aragoniae facit ad corroborationem ordinis santi Benedicti domino et magistro suo Sanctio episcopo donationem de Legerensi coenobio, quod est fundatum in honore sancti Salvatoris, et continet membra virginum et martyrum Christi Nunilonis et Alodiae cum innumerabilibus sanctorum reliquiis. Considerans enim semper de inimicis suis triumphasse, et omnes illos per circuitum suum sibi subjugasse; videns etiam, quod post Maurorum invasionem laici saecularisque ordo Ecclesias totius Hispaniae habuerunt, eas ecclesiasticis viris tradere decrevit. Et audiens beati Benedicti doctrinam ubique rutilare, cogitavit qualiter in regionibus suis eam posset transplantare. Et mittens ad Cluniacense coenobium, evocavit inde abbatem Paternum et cum [Col. 0888D] illo gregem monachorum, quos in ascysterio sancti Joannis Baptistae constituit. Nunc vero praedictus rex Sanctius praedicto Domino et magistro suo Sanctio episcopo devota mente commendat et concedit praedictum monasterium Legerense cum possessionibus, quas antecessores reges ei dederunt, [Col. 0889A] et alii quatenus in eo ordinem monachorum constituat, ubi corpora parentum regis requiescant. Facta charta ut supra in praesentia multorum, qui venerant adorare Deum, et celebrare festivitatem sanctarum martyrum in praedicto monasterio, regnante clarissimo rege praefato Sancio in Castella, in Pampilonia, in Alava, in Aragone, in Suprarbi, in Ripacorcia, in cuncta Gasconia, in Leyeut. Testes:

    »Eximena regina, mater regis,
    Regina donna Munia Major Garsia,
    Ranimirus Gundissalvus,
    Bernardus Mattus Aragonensis episcopus,
    Sancius, abbas Lejerensis, et episcopus Pampilonensis,
    Paternus, abbas Sancti Joannis,
    Eneco Abbas Honniensis,
    Senior Exemeno Garces,
    Senior Garcia Lopeiz, et Fortunio Sainz, et Acenar Fortunionis, et Fortunio Ossuaz, et Garcia Fortunionis, et Lope Sainz.«


[Col. 0889B] Anno etiam millesimo trigesimo secundo, idem rex eidem monasterio hujusmodi diploma concessit.

» [a 2Kb] Aera millesima septuagesima, septimo Kal. Januarias feria tertia. Ego Sancius, gratia Dei rex, dono vobis domino et praesuli sanctissimo domino Sancio, vel omni collegio monachorum coenobio Lejerensi, sub aula sancti Salvatoris, ubi sunt corpora beatissimarum virginum et martyrum Nunilonis et Alodiae, necnon reliquiae apostolorum et martyrum, quae ibi reconditae sunt: Dono, inquam, vobis in valle de Ostella, prope villam quae dicitur Portiella, monasterium, quod dicunt Sancti Joannis, cum suis terminis: et in Pampilonia parrochiam de Sancta Caecilia, et in valle de Garonio, monasterium quod dicitur Zeyazahassa.

»Ego rex Sancius serenissimus regnans in Pampilonia et Aragonia, in Suprarbi, et in Ripacorcia, et in omni Gasconia, atque in cuncta Castella, et [Col. 0889C] Legione, sive in Astorica, confirmo.

»Munia Mayor, regina, conf. Ranimirus, proles regis, confirmo. Garsia, frater ejus, confirmo. Gundissalvus, frater ejus, conf. Fernandus, germanus ejus confirmo.

»Manctius, Aragonensis episcopus, conf. Sancius, Pampilonensis episcopus. Arnolfus, Ripacorciensis episcopus. Munio, Alavensis episcopus. Julianus, episcopus Castellensis. Pontius, episcopus Ovetensis.

»Fortunius Sancii, dominator Caparroso. Fortunius Sancii dominator Falces. Acenarius Fortunionis dominator Ugarte. Garsia Fortunionis dominator Funes. Lope Eneconis dominator Arruesta. Fortunio Uxuaz Cantabriensis. Don Petro sub imperio regis imperans Najara.

»Valassius Fenestella ex palatio regis exaravi, et accepi pretium propter hanc scripturam quinque modios tritici.

[Col. 0889D] »Eximena regina Vetula ancilla Dei, degens in Reperus, confirmo.«

Paucis post martyrium harum sanctarum virginum annis regina fuit Hispaniae, quae alterius nomine [Col. 0890A] Nunilo vocaretur. Id cum in nostris historiis non sit scriptum, Oveti in camera sancta, de qua jam diximus, video esse testatum. Ibi namque inter prisca regum nostrorum donaria arca etiam est duorum pedum longitudine, tabellis pretiosissimis achatitis lapidis auro circumclusis coagmentata et fabrefacta, gemmis etiam undique dives. In fundo, qui est argenteus, hanc habet inscriptionem, quam ipse fidelissime transcripsi:

SUSCEPTUM PLACIDE MANET HOC IN HONORE DEI, QUOD OFFERUNT FAMULI CHRISTI FROYLA ET NUNILO COGNOMENTO SCEMENA. HOC OPUS PERFECTUM ET CONCESSUM EST SALVATORI OVETENSI. QUISQUIS AUFERRE HAEC DONARIA NOSTRA PRAESUMPSERIT, FULMINE DIVINO INTEREAT IPSE. OPERATUM EST AERA DCCCCXLIX.

Neque dubium esse potest quin donum sit Froylae regis [Col. 0890B] regis secundi. Nam praeter opulentiam, quae regia plane est, multa sunt alia quae id aperte testentur.

Corpora harum sanctarum virginum hinc postea Bononiam fuisse translata Vasaeus scripsit. Sed nemo dubitat nunc etiam in eodem sancti Salvatoris Legerensi coenobio asservari.



CAPUT IX.

(1) Qua Faustus. De inclyta Toletana urbe jam diximus [b 1Kb] . De sacris his tribus martyribus Cordubensibus celeberrima est in omnibus Hispaniae Ecclesiis memoria insigni festivitate consecrata, et copiosa historia in lectionibus matutinis repetita. Martyrologia omnia, et quicunque de sanctis scripserunt, eorum insignem habent mentionem; sed variat alicubi festus dies: alibi vicesimus octavus Septembris: alibi Octobris tertius decimus signatur. Ubique leguntur exusti. Illud diligenter est animadvertendum horum sanctorum martyrum cineres ad [Col. 0890C] haec usque divi Eulogii tempora Cordubae asservatos fuisse.

(2) Campaniae Cordubensis. Campaniae nomen peculiariter ab Romanis olim ei Italiae regioni fuit attributum, quae Neapolim, Capuam aliasque vicinas urbes habebat: et quod campestris tota esset et plana, ita est appellata. Alioqui Campania pari ratione quaecunque similis regio dici potest. Nos certe Hispani id nomen in plana quaeque transtulimus. Nam planities illa in Vaccaeis, quae longo tractu protensa Campos nunc, olim Campi Gothorum, ut est apud Rudericum Toletanum, nuncupabatur; Campaniam vocatam in Compostellana [c 1Kb] historia, ante quadringentos annos scripta reperio. Sed peculiare magis fuisse videtur, ut Cordubensis planities tantopere ab Strabone fertilitatis nomine commendata, Campania diceretur. Nomen adhuc paululum immutatum cum Campiñam vocemus, perdurat.

(3) Aera. octingentesima nonagesima. Hoc loco in [Col. 0890D] vetusto codice ad signandum numerum nonagesimum nota quaedam fuit et litterarum colligatio peregrina, nobisque Hispanis penitus ignota, ut Gothicam fuisse appareat. Ea fuit hujusmodi: L littera [Col. 0891A] quinquagesimi numeri nota vulgaris, fuit posita. Inde X adjuncta, sed cui minutula altera L superiori ex parte superioris apicis cohaereret: ita ut quadragesimi numeri haec vulgaris nota XL compleretur, et ex notis utrisque quinquagesimi et quadragesimi numeri integer nonagenarius esset perfectus. Eam ergo notam ad eum modum innexam in vetustis quatuor sacrorum conciliorum codicibus, quos habent sancta Ecclesia Toletana et regium divi Laurentii monasterium ordinis sancti Hieronymi ad oppidum Escurial vocatum, jam antea observaveram, et quae esset liquido deprehenderam. Quae omnia mihi hic sigillatim demonstranda fuerunt, ut si quis in vetustum divi Eulogii codicem incidisset, minime haereret, aut dubitaret: sed manifestam veritatem illico intelligeret, sequentiaque omnia probe digesta conspiceret [a 1Kb] .



CAPUT X.

(1) Fuit praeterea. Ex satis humili exordio sublimiori [Col. 0891B] postmodum oratione divus Eulogius insurgit, ut juxta Horatii praeceptum fulgorem ex fumo proferret. Voluit enim plenius stylo grandiori horum martyrum historiam continuare, et spiritus vere Christiani vere ad martyrium anhelantis ardorem dicendo proferre. Id non sine pia animorum commotione pii lectores non uno loco animadvertent.

Videtur Fr. Laurentius Surius Carthusiensis in fragmentum divi Eulogii incidisse. Tomo enim quarto, de Probatis sanctorum historiis, totum hoc caput cum nomine auctoris inseruit. Ibi semper Natalia non Sabigotho Aurelii uxor nominatur. Surius autem more suo dictionem hic quoque et sancti martyris stylum limavit. Id monuisse oportuit, ut nemo miretur nimium illa orationis filo ab his discordare, quae nos religiose admodum nihil prorsus immutando, ut erant in exemplari conservavimus. Si quae autem diversa in Surio referuntur, suis hic nos locis annotavimus.

[Col. 0891C] (2) Ut in parte stramentum. Obscure significat pondere catenarum asini clitellas subversas et dejectas, ita ut in caudam defluerent: eo enim crura retrorsum asello insidentis inclinata fuisse videntur. In Laurentio Surio, longe diversa haec referuntur, et paulo post coelestes per somnium visiones annectuntur [b 1Kb] . Ego nihil prorsus in nostro exemplari deesse video, ut haec superaddita olim ab aliquo existimem. Postmodum etiam filiarum Aurelii nomina Felicitas et Maria apponuntur. Desunt vero quae de consulto Alvaro Eulogius prosequitur. In supplicio tamen Sabigothonis plura referuntur.

(3) Serenissimi praeceptoris. Diximus qua modestiae ratione Alvarum, qui condiscipulus fuisset, praeceptorem suum vocet Eulogius. Serenissimi etiam titulum additum, nobilitatem in Alvaro astruere demonstravimus.

[Col. 0892A] (4) Monasterium sancti Sabbae. Celebratur in libris de sanctorum Patrum Vitis hoc coenobium: et ipse sanctus Sabba ubicunque de sanctis eremi cultoribus agitur, est notissimus.

(5) Martyrii sui breviarium. Hac voce Plinius et Suetonius utentes docent quodcunque opus et in historia praesertim, summatim et per compendium scriptum sit, ita solere appellari.

(6) Revelatis vultibus. Apparet profecto Christiani moris tunc ex Pauli apostoli doctrina fuisse, ut non in ecclesia solum, sed in itinere ad ecclesiam caput feminae velarent. Poterant etiam honestatis causa et ne ab Sarracenis pulsarentur, velatis capitibus feminae Christianae misero illo captivitatis tempore incedere.

(7) Osculatis manibus ejus. Cum sacerdos non esset, reverentiae tamen ergo ab martyre futuro veluti benedictionem sacerdos etiam Eulogius petebat. Nisi credas jam tunc hunc morem hodiernum coepisse, ut nos Hispani osculari manus et dicamus [Col. 0892B] et facere aggrediamur.

(8) VI Kal. Multis locis apparet Adonem archiepiscopum hos divi Eulogii libros legisse, et in horum martyrum mentione praesertim: siquidem quamvis sub compendio, omnia tamen digniora retulit quae hic ab Eulogio commemorantur. Caeterum referente Equilino episcopo, non Sabigothonem, sed Nataliam ejus loco nominat. Sed neque Ado, neque Surii fragmentum recte diem aut mensem notarunt, qui Augusti vicesimum septimum his martyribus tribuerunt.

(9) Pilemelariensi coenobio. Cum iterum fusius hujus coenobii mentio occurrerit, tunc nos de ejus situ, quae oportet dicemus: id erit libri tertii capite undecimo. In Surio praedictum ab Aurelio refertur, se ibi sepeliendum [c 1Kb] .

(10) Apud Genesium martyrem. Metonymia, qualis illa Horatii:

Scripta palatinus quaecunque recepit Apollo.
[Col. 0892C] Et multa hujusmodi, quibus Christiani frequenter utimur.

(11) Et Sabigothonis incolunt. Locus hic in veteri codice fuit mutilus, et linea integra cum dimidia vacua relicta, ut si quando posset suppleri. In Surio neque capitum saltem mentio est.



CAPUT XI.

(1) Contribulis noster. Tum hic, tum etiam superius hac voce usus Eulogius, indicat plane habitationis tantummodo vicinitatem [d 1Kb] .

(2) Rojana. Neque hic quid dicam, tametsi exquisierim, reperio. Eodem quoque silentio Fraga locum et Lejulensem vicum, qui paulo post nominantur, praeteribo.

(3) Elberi. Corruperant nomen hujus urbis Gothica [Col. 0893A] tempora; cum Hiberi Romani protulissent. Ex illa corruptela majorem postea Arabes invexerant, Elbiriam nominantes, unde nos tandem nunc Elviram pronuntiamus. Fuit enim urbs haec non longe ab inclyta urbe Granata, in colle qui nunc Elvirae mons appellatur; cum urbis etiam porta quae eo ducit, Elvirae nominetur. Illud animadversione dignum, vero simillimum videri, Ili prisca Hispanorum lingua oppidum significavisse. Inde tot urbium, sed in Baetica praesertim, nomina id in principio retinebant. Iliturgi, Iliberi, Ilipula, Ilipa, et alia hujusmodi. De quo nos in Hispaniae antiquitatibus.



CAPUT XII.

(1) XVII Kal. Dies est Septembris quintus decimus, qui aperte in veteri exemplari notatur. Usuardus, Breviarium Cordubense, Ado, et Equilinus paucis diebus variant. In Adone et Equilino Emilianus, non Emila scriptum legitur. Et recte sane non longo intervallo post Christophorum et [Col. 0893B] Leovigildum hos duos martyres coronatos scripsit Eulogius.



CAPUT XIII.

(1) Cum adhuc. Notat hic quoque modicum temporis intervallum; et nullus equidem dies intercessit.

(2) Fanum illud. Templum hoc Cordubense intelligit Arabicae structurae, quod hodie perdurat, majorisque Ecclesiae dignitatem obtinet, et sua magnitudine, columnarum multitudine, marmorum praestantia, operis subtilitate, et multis aliis sui partibus admirationem, atque adeo stuporem spectantibus praebet. Jam enim fuerat aedificatum a rege Habdarrahgman secundo, et Issen ejus filio. Auctores sunt Rasis et Rudericus Toletanus, antistes in Arabum historia.



CAPUT XIV.

(1) Tunc jam proculdubio. Aut significat neminem [Col. 0893C] deinceps tam ex Christianis quam ex Sarracenis ausum fuisse non deferre ad judices quemcunque audisset pseudoprophetae Mahometo maledicentem: aut certe permissum Sarracenis fuisse, ut quem Christianum ita maledicentem audirent, ipsi protinus, non spectata publica damnatione, impune interimerent.

(2) Quod quibusdam. Docent ad hunc modum sacri theologi, martyrium donum Dei esse, quibusdam peculiariter a Deo tributum. Illud autem est animadvertendum, diversam hanc esse Ecclesiae Hispanorum persecutionem ab illa Cordubensi, in qua captus est divus Eulogius. Tempora id docent evidenter. Et libri primi capite primo nos exquisitius docuimus.



CAPUT XV.

(1) Nos quoque auctores. Hanc gravissimam insectationem pertulit divus Eulogius, quasi futuri martyrii praeludium. Ut non subito gladii ictu tantummodo mactaretur, sed carnifices quoque ejus ipsi [Col. 0893D] Christiani, ipsi fratres existerent, quotidiano convicio illum proscindentes.

(2) Praesenti concilio episcoporum. In tanta calamitate et dira Ecclesiae persecutione, convenerant praelati, ut de remedio, si possent, quoquo modo providerent. Et rex etiam jusserat undique metropolitanos, quod mox apparet, convenire. Nationale ergo, uti vocant, concilium hoc fuit: nisi conciliabulum tali auctore congregante malis appellare. De hoc sceptore postea lib. III, cap. 3.

(3) Inhibitum esse martyrium. Haec quae sequuntur ad finem usque periodi, decretum ab concilio editum continent, subobscure tamen. Consilium enim praesulum in concilio fuit (ut misere laboranti et periclitanti Ecclesiae hac ratione prospicerent) edicere quidem et praecipere quod regi, quod proceribus placere posset leviter intuentibus. Caeterum cum vererentur quippiam, quod Dei summi majestatem [Col. 0894A] et Christianam religionem offenderet, constituere; ita decreti verba attemperarunt, et consulto quasi fabrefecerunt, ut nihil impium, si quis penitius rimaretur, assererent. Hoc est quod in sequentibus prosequitur divus Eulogius. Et multo quidem erant omnia in exemplari obscuriora, et quae multo cum labore, adhibito etiam sapientissimorum hominum judicio et lima, fuerunt dilucidiora aliquanto, una aut altera voce tantummodo adjecta, reddenda.

(4) Inculpabile. Hoc est, culpa prorsus non caruit. Sententiam enim suam jam hic profert divus Eulogius. Et de hoc ipso edicto libellis etiam et schedis evulgato locutus videtur libro primo ad finem. Quanquam manifestum est de altera diversa ab hac Sarracenorum perturbatione initio libri hujus capite primo scribere: ut ipsius sancti verba tum hoc, tum etiam illo loco, et initio septimi capitis aperte declarant.

[Col. 0894B] (5) Quinimo nisi legitima satisfactione. Hoc ait: Necesse fuit profecto imbecillibus satisfacere, ne edicto scandalizarentur, si forte id tantummodo quod ab Sarracenis volebat concilium intelligi, ipsi etiam intelligerent. Oportuit ergo ut iis, imbecillibus inquam et pusillis, satisfieret, tum legitima interpretatione ad eos et propter eos adhibita, tum etiam causis explicatis, quae ad eum modum edictum conformare compulissent.



CAPUT XVI.

(1) Denuo pontifex. Cordubensem episcopum intelligo, quem nusquam proprio nomine designat. Apparet autem iterum antea hunc ipsum praesulem in vincula fuisse conjectum, Reccaffredi tumultu, ut ego existimo.

(2) Pendentia stipitibus. Quatuor martyrum Emilae et Hieremiae, Rogelli et Servio-Dei, qui postremi passi sunt, intelligi necesse est. Caeterorum namque, ut ex superioribus liquet, non supererant, exusta [Col. 0894C] partim, partim sepulta. Quod ad sequentem temporis pervestigationem hic jam annotasse oportuit.

(3) Nos autem. Hinc apparet divum Eulogium hunc librum secundum hoc ipso tempore quo Mahomad regnare coepit, scripsisse. Nondum enim sequentia, quae tertio libro prosequitur, gesta fuerant. Quod plenius etiam superaddita hoc loco oratio demonstrat, in qua praeterea latere se dicit, cum scriberet.



(1) IN ORATIONEM.

Mos fuit ab Gothorum temporibus ductus, ut Hispani scriptores opera sua oratione ad Deum fusa aut inciperent aut clauderent. Id in divi Illefonsi opere de Laude virginitatis sacratissimae Virginis Mariae, et in sancti Juliani archiepiscopi Toletani libris apparet.



IN LIBRUM TERTIUM.



CAPUT IV.

[Col. 0894D] (1) Et quia undique. Rasis Omarum Hacanis filium contra hunc Mahometum regem rebellasse scribit, ipsumque ab regis exercitu in praelio interemptum. Vixit deinceps, eodem auctore, quietus in regno. Rudericus, Toletanos adversum regem insurrexisse, in Arabum historia scripsit. Victi sunt, et magna strage deleti Toletani cum rege Ordonio, qui suppetias eis ferebat. Crediderim Omarum Toletanorum ducem fuisse.

(2) Caesum et fugatum. Ego divo Eulogio magis crediderim quam Rasi, qui omnia ei pacata et prospera ubique evenisse commemorat. Quanquam cum primo praelio fusus ejus exercitus fuisset, potuit deinde et ipse vincere et rebelles domare.



CAPUT VII.

(1) Ex urbe accitana. Urbs haec nunc Guadix in Granatae regno vocatur. Nec est hujus loci causas et testimonia afferre, quae in Hispaniae antiquitatibus [Col. 0895A] congessimus, ut eamdem esse Guadixiensem urbem, et Accitanam Romanorum olim coloniam probaremus.

(2) Se Tabanensi. De hoc monasterio, de isto etiam altero sancti Salvatoris superius crebra fuit mentio. Pinnae Mellariae retro quoque meminit, sed suus adhuc erit locus de illa dicendi capite undecimo.

(3) Fortissimum vero athletam. Diem et annum hic praetermisit Eulogius. Ex Usuardo, Adone, et Equilino Idus Junii fuere, hoc est tertius decimus ejus mensis. Et siquidem die insequenti Anastasius est passus, ut proximo capite scribitur; planum etiam ex Eulogio fit tertio decimo Junii sanctum Fandilam fuisse trucidatum.



CAPUT VIII.

(1) Quem sequens alio die. Insequentem nullo interjecto diem, hoc est crastinum intelligi debere, ex die caedis sancti Fandilae indicatur.

[Col. 0895B] (2) In cenibus egerat. Locus, quantum ego capere possum, est corruptus; nam neque cenibus vocabulum quid significet reperio, neque tamen quo pacto emendare possim, succurrit. Et in veteri ita plane fuit scriptum: nisi forte quis legendum credat scenibus per s, et tabernacula velit intelligi, unde et Scenitae Arabes dicuntur.

(3) Natione Getulus. Getulia Africae pars est. Hinc autem opinio illa ortum habuit, ut ex Sarracenorum progenie editum hunc divum credatur. Potuit profecto ex parentibus Christianis nasci. Erant enim in Africa, tametsi a Sarracenis occupata, Christiani, quemadmodum in Hispania Mozarabes.

(4) In horam nonam. Computatio est Romanorum in sacris etiam Evangeliis usitata. Hujus autem sancti martyris festum nonnullae Hispaniae Ecclesiae celebrant, totumque hoc de Dignae virginis insomnio iisdem pene verbis in lectionibus referunt. Unde constat divi Eulogii libros legisse, quicunque ei festivitati [Col. 0895C] historiam compararunt. Et nos etiam quaedam in libro de sanctis martyribus Justo et Pastore scripsimus; sed cum nondum D. Eulogii scripta vidissemus.

(5) Nolite me Dignam. Vera humilitas ex sui cognitione dejecta, in coelum tamen usque ad Dei cognitionem effertur. Multa sunt autem, quae perfectam nobis nostri cognitionem praestare possint. Sed illud unum est, quod ad eam ipsam me saepe perducit. Nunquam me totum mihi plene cognoscendum offero: introspicere me undique omni ex parte non sustineo: et aliquid incompertum reliquisse, meipsum misere fallens, pene exsulto. Hoc, qualis sim, demum mihi ostendit. Hic miserabilis pudor me conspiciendi, memetipsum mihi plene conspicuum facit. Hoc ipsum olim miseriam nostram deplorantes, hoc epigrammate complexi sumus:

Si quando interno me totum lumine lustrem,
   Vestigansque animum cernere me cupiam:
[Col. 0895D] Conscia mens qualem sit me ostensura, veretur,
   Atque mei partem subtrahit illa mihi.
Cum delusa tamen meme occultasse putabat:
   Me miserum! tunc me plenius aspicio.

In commune autem ad sui cognitionem mentem etiam tetrasticho olim excitavimus, ex illa Sponsi in Canticis adhortatione: Nisi te noveris, o pulcherrima mulierum, egredere post vestigia gregum tuorum, pasce haedos tuos (Cant. I).


[Col. 0896A] Tu nisi te agnoscas (mens o pulcherrima rerum,
   Quas toto pulchras condidit orbe Deus),
Pro desiderio, quod tete ad sidera tollet,
   Turpis terrarum sollicitabit amor [a 1Kb] .



CAPUT IX.

(1) Quorum cadavera. In sancti Zoyli, apud Carrionem nobile oppidum, monasterio ordinis Sancti. Benedicti corpus sancti martyris Felicis Complutensis [b 1Kb] in argentea theca servatur, et magna religione colitur. Eo fuit cum sancti etiam Zoyli corpore translatum, quod in vetustis coenobii monumentis, quae ego ibidem legi, traditur. Et tamen hic videmus ejus cadaver per ignem et aquam fuisse dissipatum. Potuit tamen pia Christianorum diligentia ossa non penitus incendio consumpta de flumine extrahere. Id utique fuit facile, cum igne dessiccata supernatarent.



CAPUT X.

(1) Cum summa reverentia. Intellige sanctam martyrem [Col. 0896B] cum summa gravitate et modesta vultus constantia ad martyrium vadentem, ministros et carnifices traxisse. In quibus quae potuit esse reverentia?

(2) Foro constituentes. Manifestum hinc est forum ante fores palatii exstitisse, ut id plateae fuerit, quod arcis muris obseptum, ante tamen quam ipsam arcem ingrediamur, cum fluminis prospectu expanditur. Aut illud forte vacui soli, quod inter turrim, quam Leonum vocant, et episcopalis domus hortos interjacet, forum fuit. Sed illud alterum vero propius est.

(3) Non se prius. Tanquam quae summum in morte pro Christi fide obeunda beneficium esse intelligeret, etiam carnifici, quanquam immerenti, aliquid eidem largiendo, voluit gratificari. Hoc innuit, nec tamen quid ei dederit explicuit.

(4) Sanctae Eulaliae. Duas habuit olim Hispania hoc nomine martyres, Emeretensem alteram, alteram Barchinonensem. Neque enim audiendi sunt, qui [Col. 0896C] unam ex utrisque facere voluerunt. Contra quos in nostra historia fuse disputavimus [c 1Kb] . Neque tamen utrius fuerit basilica indicavit; neque de oppidulo Fragellas habeo quod dicam.

(5) Caeterum tu sacratissima. Quemadmodum sanctae hujus martyris vitam et caedem copiosius atque etiam facundius divus Eulogius perscripserat, ita etiam pia prece hic in fine voluit ipsam compellare. Et utroque quidem fuit virgo dignissima. Ut enim ejus vita eximiis sanctitatis exemplis plena, constantiaque in morte admiranda majorem historiae seriem, praestantiorisque styli splendorem promerebantur; ita quoque ingentem in coelis dignitatem adepta, praesentius et majus suis ferre patrocinium apud Deum poterat, quod avide deberet exposci. Et haec profecto insignis vitae mortisque in hac virgine praestantia, haec digna ejus invocatio, cui principium jam hinc fecerat Eulogius; faciunt ut credam, hanc nostratem Cordubensem Columbam, non illam alteram [Col. 0896D] ex Sennonibus Gallicanam esse, quam tanto opere ubique insigni cum religione Hispania tota concelebret. Et sunt praeterea plures etiam aliae causae quae me permoveant, cum nulla sit, quae contrarium possit persuadere. Quae enim, rogo, causa nos potuit incitare, ut Gallicanam martyrem longe ex Sennonibus, hoc est, ex remotissima Galliae, quantum ad Hispaniam pertinet, regione solummodo auditam, tanto cum cultu veneraremur? Celebritas, [Col. 0897A] credo, martyrii ejus, cujus Martyrologia uno pene verbo meminerint, Equilinus paucula scripserit: cum breviaria nostratia minime in lectionibus, aut in die festivitatis ejus concordent. Fuit profecto Sennonica Columba virgo sanctissima, martyr strenua; sed ipsa in coelis residens inde nos nunc libenter audiens, optat nos veritatem invenire et confirmare, et illum legitimum cultum, qui ut ab Hispanis Hispanae divae debetur eidem asserere. Is vero cultus tantus est, et tanto opere insignis, ac pene singularis, ut non alienigenae, sed alumnae tributus debeat videri. Delubra sunt in agris per Hispaniam quamplurima sanctae Columbae nomine sacrata, quae populorum eximia veneratione statis diebus solemni ritu frequentantur. Parentes, devotione in hanc divam permoti, ejus nomen filiabus imponunt. Burgensis Ecclesia inter dignitates, ut dicunt, habet sanctae Columbae abbatem. Habet eodem nomine et honore primariae dignitatis sacerdotem Ecclesia Segoncina. Sacellum quoque hujus divae ibidem in [Col. 0897B] summo templo est structura nobile, cultu eximium, et proventibus insigniter locuples. Quanquam utrobique corrupto jam nomine sancta Coloma, non Columba vocetur. Haec tanta veneratio, tam varius cultus religionis, plurimorum tot signis testata devotio, tot testimoniis declarata, et tam pia animorum propensione semper exaucta; cur externae, et non patriae, cur alienigenae, et non civi, cur peregrinae, et non domesticae et pene tutelari divae tribueretur? Indigenam habebamus: quaereremus externam? Propria aderat: alienam advocaremus? Nostratem profecto divam nos colimus, Hispanam martyrem veneramur, et vernaculum in ea, jureque quoddam communis patriae nobis debitum patrocinium merito exquirimus legitima religione. Sed dies, inquis, quo sanctae Columbae festivitas in Hispania celebratur, Decembris nimirum ultimus, sanctae Columbae Senonensis est natalitius, non Cordubensis, quae si coleretur, septimum decimum Septembris debuit occupare. [Col. 0897C] Dicam equidem quod sentio. Primum variant hic Breviaria. Segoncinum namque octavo Januarii die, Cauriense tertio Aprilis sanctam Columbam habent. Sed ego credo, cum sanctam Columbam Cordubensem nostratium aliqui celebrare vellent, nec diem quo passa esset martyrium scirent, et ultimo Decembris Columbam coli cernerent; Cordubensem arbitrati, eum diem ei sine discrimine attribuerunt. At lectiones Senonensis martyrium referunt. Nimirum quemadmodum dies natalitius nostratis divae erat incognitus, ita etiam vita et passio, quae non passim in divi Eulogii libris legebatur. Inde quod ad manum erat, nomenque idem veluti proprium dabat, arripuerunt. Hoc ipsum in sancta Marina nostrati, hoc est Galliciensi, factum videmus. Nihil erat proprium quod legerent: divae Margaritae historiam ex parte ei accommodarunt. Haec habui quae de nostrae hujus sanctae Columbae cultu dicerem, liberum interim judicium eis relinquens, qui [Col. 0897D] aliter sentire maluerint [a 2Kb] .



CAPUT XI.

(1) Haec namque sacra virgo. Haec omnia usque ad studia et sacrarum Scripturarum meditationem tantopere in veteri exemplari fuere corrupta, ut nullus pene sensus eliceretur. Nos quoquomodo potuimus [Col. 0898A] emendavimus, unum atque alterum verbum superaddentes.

(2) Qui usque hodie permanent. Permanent etiam usque in hoc tempus, in quo haec scribimus. Neque enim dubium est, quin de eo sublimiori colle et rupe divus Eulogius intelligat, quae quarto ab urbe milliario in vicinorum montium vertice supereminet supra nobilem fundum, qui dicitur el Albayda. Saxum ipsum Sancii Mirandae rupes appellatur. Ibi apes in petrae foraminibus quotannis mellificant. Ad culminis ejus radices fons dimanat permagnus, qui vicinos hortos citriorum omnis generis arboribus consitos rigat. Situs est monasterio admodum opportunus, et vestigia aedificiorum cum ruinis non uno loco apparent. Meminisse autem oportet, capite septimo divum Eulogium, hoc monasterium haud procul ab urbe constituisse. Ideo hanc rupem ipsum signare credendum est. Alioqui insignem locum ad Guadiati fluminis ripas intelligere potuimus, qui ab apum per rupes mella conficientium multitudine, Apiaria [Col. 0898B] vulgo nominatur. Sed locus vigesimo ferme ab Corduba distat milliario.

(3) Aera DCCCXCVII. Ita aperte fuit in vetusto codice, sed describentis vitio manifesto. Siquidem sanctae Columbae martyrium Pomposam eodem ipso die concitavit. Et capite etiam sequenti is scriptoris lapsus plane convincitur.



CAPUT XII.

(1) V Idus Julii. Is est dies ejus mensis undecimus. Perendie celebratur hujus martyris festum: quia nimirum superiores dies aliis erant sanctorum festivitatibus impediti. Usuardi Martyrologium antevertit, et Junii octavo reposuit.



CAPUT XIII.

(1) Ludovicus. Aspirationem habuit semper in exemplari hoc nomen. Et ita ex diplomatibus imperatorum, qui hoc nomine fuere, scribit semper F. [Col. 0898C] Onuphrius Pavinius in Caesaribus.

(2) Italicensis provinciae. Longum esset referre, quibus rationibus probari possit Italicam urbem eo ipso olim situ exstitisse, qui nunc cum magnis ruinis Hispalis vetus appellatur, et ex adverso pene ei urbi trans flumen opponitur. In nostris Hispaniae antiquitatibus, quidquid ad idipsum invenire potuimus, congessimus.

(3) Palma. Retinet hoc ipsum nomen id oppidum, quod Comitatus caput, et emporium est admodum celebre. Illud etiam ad celebritatem et singularem in primis amoenitatem habet insigne, quod interamnium est, Singili fluvio Baetim ab altero ejus oppidi latere intrante. Distat a Corduba milliaribus triginta duobus. Palmam autem provinciae Italicensis, hoc est, dioecesis fuisse intellige. Nam episcopum eo tempore quemadmodum superioribus retro saeculis habebat. Sic capite sequenti Egabrensem dioecesim provinciam appellat.



CAPUT XIV.
[Col. 0898D]

(1) Egabrensi. Aegas Graece capra dicitur. Latini olim Graecum hujus urbis nomen retinebant. Nam quo loco Plinius libri tertii capite primo oppida Cordubae viciniora commemorat, pro Baebro emendatiores codices, antiquis adjuvantibus exemplaribus, Aegabro habent. Nos Hispani Graecum vocabulum [Col. 0899A] interpretati Cabra [a 1Kb] nunc id oppidum nominamus. Pene namque manifestis testimoniis in praefato de Hispaniae antiquitatibus opere ostendimus, Aegabrum priscum, idipsum quod nunc Cabra est, oppidum fuisse. Distat a Corduba milliaribus sex et triginta. Insigne est oppidum, quod Comitatus nomen et titulum praebeat, quod situs amoenitate praecellat, quod celebratissimam illam voraginem prope habeat, quam nos Simam appellamus: quae inter tesqua et rupes hians, nullum vulgo fundum habere creditur. Itaque in proverbium jam abiit. Montes huic oppido vicinos Rasis florum et odoris causa magnopere celebrat. Et ea suaveolentia hodie quoque jucundissima verno tempore persentitur. Episcopum olim habuit.



CAPUT XV.

(1) XV Kal. Is est dies Aprilis decimus septimus: quod eodem eorum meminit Usuardus, apud quem Helaeus, non Helias legitur. Adonis Martyrologium [Col. 0899B] eodem die habet: item Romanum nuper a Maurolico exauctum. Meminit etiam libri undecimi ultimo capite Equilinus.



CAPUT XVI.

(1) Confessor vir nobilis. Apparet Argimirum publice aliquando ante martyrii tempus Christianam fidem, et Mahometi pseudoprophetae falsitatem professum fuisse, unde confessoris nomen et gloriam jam retulerat. Nam confessores, ut notum est, nomine a primaevis nascentis Ecclesiae temporibus usitato dicebantur, qui ita sese apud judices gessissent, [Col. 0900A] nec tamen mortem subiissent, quamvis suppliciis essent gravibus affecti.

(2) Censor. Qui fuerit apud Arabes hic magistratus ignoramus. Umbram aliquam saltem Romanae censurae forte habuit, ex civium censu: unde hoc ei nomen potuit divus Eulogius accommodare [b 1Kb] .



CAPUT XVII.

(1) Per annos ferme triginta. Probe omnia consonant. Initio enim regni Habdarraghmanis passos Adulfum et Joannem retulerat, et nunc post eorum martyrium consecrasse se Deo Auream in monasterio memorat

(2) Insignitam stigmate. De stigmatis metaphora jam diximus libri primi Scholio 12. Erat autem sacrarum virginum insigne, ut alibi etiam diximus, velum capitis, aut nigrum, aut rubeum, ut ex conciliis Toletanis constat. Nigrum nunc gestant: tristitiam videlicet de morte Domini nostri Jesu Christi testantes. Rubeus color sanguinis etiam ejus pretiosissimi, [Col. 0900B] quo redempti sumus, memoriam potuit respicere.

(3) XIV Kal. Aug. Julii dies undevigesimus anni octingentesimi quinquagesimi sexti, in quem usque diem divus Eulogius produxit historiam. Eam videtur postea continuasse, cum in Apologetico sanctos martyres Salomonem et Rudericum adjecit, qui anno insequenti quinquagesimo septimo mense Martio passi fuere. Inde totis duobus annis, quos divus Eulogius supervixit, nullum martyrem fuisse crediderim. Neque enim scribere de his praetermisisset.



II SCHOLIA IN DOCUMENTUM MARTYRIALE.
[Col. 0899]


IN EPISTOLAM AD ALVARUM.
[Col. 0899C]

(1) Quo me serenitas vestra praemonuit. Haec serenitatis compellatio, qua non semel utitur auctor ad Alvarum scribens, facit, ut eum nobilem admodum fuisse credam. De ea autem postea in Veremundi regis diplomate dicemus [a 1Kb] .

(2) Quia propterea. Eamdem causam vinculorum suorum hanc fuisse in superiori epistola retulerat [b 1Kb] . Alvarus in ejus Vita ab Reccaffredo episcopo missum [Col. 0899D] in carcerem tradit Eulogium. Nimirum in idem utrumque recidit.



IN EPISTOLAM ALVARI.

(1) Infularum praeconiis digna. Hoc, quantum ego assequi possum, intelligi vult episcopis potius, et summis sacerdotiis dignis doctoribus opus tradi debuisse judicandum. Ipse enim Alvarus laicus (ita loqui consuevimus Christiani) cum esset, ad eum judicium sacrorum operum, quale hoc divi Eulogii erat, pertinere non poterat. Quae sequuntur in hac [Col. 0900C] periodo, misere fuerunt in veteri codice depravata. Nos quoquomodo potuimus, restituimus.



IN DOCUMENTUM.

(1) Virginibus sacris Florae et Mariae. Diximus jam Gothorum tempore sanctimoniales feminas variis nominibus fuisse compellatas, quod in conciliis Toletanis ostenditur. Inter caetera, sacrarum virginum nomen fuit eisdem tributum. Sed enim non [Col. 0900D] hinc has duas sacras virgines appellat divus Eulogius, cum altera tantum fuerit sanctimonialis; sed quia martyrio jam destinatae, tanquam sacrae victimae, multo justius hoc nomen promerebantur.

(2) Triumpho adorearum. Verrius Flaccus seu Festus Pompeius. Adorea, laus, quia gloriosum putabant, qui farris copia abundabat. Sed praesertim ea gloria hoc vocabulo postea significabatur, quae bellicis rebus fuisset comparata. Inde videlicet, quod imperatores re bene gesta, frumenti genere, quod adoreum vocant, solerent donari. Plinius lib. XVIII, [Col. 0901A] cap. 3. Gloriam denique ipsam a farris honore adoream appellabant. Et capite octavo eodem libro, meminit publicorum donorum, quae ex farre constarent. Et divus Eulogius amat plerumque ejusmodi inusitatiora vocabula, quod alibi etiam annotavimus [a 1Kb] .

(3) Non lector concionatur in pulpito. Concionari vocat, aliquid in ecclesia aut ex sacris litteris, aut ex sanctis doctoribus et conciliis ad fidelium institutionem legere. Hoc erat proprium lectorum. Nam inter missarum solemnia epistolam subdiaconus, diaconus, quod utrumque nunc etiam fit, Evangelium [Col. 0902A] legebat. Homilias, hoc est, sacras conciones ad populum habere, hoc episcoporum et doctorum tantummodo fuit.

(4) Verum ad eos veniamus. Eos nimirum innuit, contra quos primo libro, et seorsum in martyrum Apologetico depugnavit, qui male sanis argumentis retrahere Christianos a publica confessione volebant. Et has duas virgines horum vesanis, ut apparet, monitis lubrico vestigio veluti labantes nutasse, in ipsarum passione, et in epistola ad Alvarum scripsit. Ideo validius confirmandas, et hoc errore fortius extrahendas putavit.



III SCHOLIA IN VITAM ET PASSIONEM SS. VIRGINUM FLORAE ET MARIAE.
[Col. 0901]

[Col. 0901B] (1) Ex vico Ausinianos. Meminit hujus oppidi etiam alibi, nullibi tamen plenius. Nos quod de eo praeterea dicere possumus, nihil prorsus habemus. Multa autem seorsum de Florae martyrio in epistola ad Alvarum secunda commemorat.

(2) Infra cortem. Latinum vocabulum probatis auctoribus notum, regum nostratium vetustiora diplomata frequenter usurpant. Significat autem illud patentis loci in domo spatium longius ab habitatione semotum, quod gallinis alendis et aliis hujusmodi usibus sepitur.

(3) Tuccitanae urbis. Non pauca Romanorum monumenta, inscriptique lapides, qui in oppido, quod nunc Martos in Baetica, non longe ab urbe Jaen vulgo dicta vocamus, plane docent Tuccitanam olim coloniam inibi fuisse: quemadmodum in Hispaniae antiquitatibus plene docuimus.

(4) Artemiam nomine. Praeter hos duos filios, habuit etiam Artemia filiam nomine Auream, et ipsam quoque martyrem: de qua in fine libri tertii. [Col. 0901C] Adulphi vero et Joannis martyrium multis modis est celebratissimum. Multae per Hispaniam ecclesiae eorum festum diem celebrant. Is est Septembris vicesimus septimus. Usuardi martyrologium eodem die Cordubae passos fuisse memorat. Inde in Romanum nuper ab Maurolico abbate exauctum, videtur traductum. Ado Viennensis in Gallia praesul eosdem [Col. 0902B] etiam eodem die in suo martyrologio posuit, unde Equilinus episcopus in suo catalogo retulit. Manifestum autem hic ex divo Eulogio est, eos viginti annos et eo amplius hos omnes martyres praecessisse; siquidem initio hujus regis passos commemorat.

(5) Iterum venio crucifigi. Verba sunt Christi ad Petrum apostolum, Romam, cum ibi crucis supplicium passus est, venientem: ut in martyrii ejus historia legitur. Quam hinc jam intelligimus esse vetustissimam [a 2Kb] . Et sacellum hodie etiam Romae visitur, eo ipso in loco quo Christus est dicens divo Petro apparuit.

(6) Sicuti jam alibi. In epistola ad Alvarum, quae suo loco reddetur, ibi latius haec omnia perscribuntur. Ibi etiam die vicesimo quarto Septembris occisas fuisse tradit. Annus vero facile astruitur ex epistola ad Pompelonensem episcopum. Cordubensis Ecclesia eodem die festum harum sanctarum celebrat. Usuardi, Romanum exauctum, et Adonis Martyrologia, [Col. 0902C] Equilini etiam antistitis catalogus earumdem meminerunt. Sed desiit hic jam Eulogius hebdomadae dies nominare, unde indubitata certitudo temporis poterat sequentibus adhiberi. Sed satis ad fidem et historiae veritatem est sanctum martyrem haec retulisse.



IV SCHOLIA IN EPISTOLAS EULOGI.
[Col. 0901]


IN EPISTOLAM AD ALVARUM.
[Col. 0901D]

(1) Illa vero ut erat. Hujusmodi piae commemorationes, [Col. 0902D] quibus frequenter utitur divus Eulogius, quamvis martyrum ardore caleant, tamen in ipso [Col. 0903A] sancti hujus pectore qualis divini amoris ignis exardesceret, satis ostendunt. Flagrat profecto his perlectis pius animus, sed cum de martyris flamma accensum se videat, majus profecto incendium ex verborum hujuscemodi face subdi sibi persentit: ut auctor de suo prorsus igne ignem in lectorum cordibus videatur accendere. Esto namque tepide alius absque hoc devotionis fervore hoc ipsum commemoraret; res eaedem cum essent, tamen nullam pene in lectorum pectore scintillam excitarent.

(2) Matutinum et missale sacrificium. Non facile possit quispiam intelligere. quo pacto in carcere retrusi Christiani missam celebrare, aut ipsi decenti loco et apparatu possent, aut ab impiis custodibus sinerentur. Horarias preces solemni more submissa voce concinnere certe potuere. Verum enimvero Deus optimus maximus piae suorum devotioni non deerat, et quo pacto consolari seipsos et armare divini sacramenti perceptione possent, benignus providebat [a 2Kb] . [Col. 0903B] Nam in Documento martyrii plane dixit horarias preces Christianos Ecclesiae ministros in carcere positos solitos fuisse decantare.



IN EPISTOLAM AD EPISCOPUM PAMPILONENSEM.

(1) Pampilonensis sedis episcopo. Verum nomen urbis est Pompelo, ut est apud Strabonem, Plinium, et Ptolomaeum. Paulatim autem corruptum in Pampilonam fuit; nos Hispani corruptius adhuc proferimus Pamplona. Est autem urbs in Vasconibus Hispanis notissima, regni Navarrae caput et arx munitissima. Strabo, quamvis id plane non scripserit, satis aperte tamen ab Pompeio conditam fuisse dicit, siquidem Pompelonem, quasi Pompeiopolim, hoc est Pompeii civitatem dictam docet. Et nomen ipsum urbis suum profecto refert conditorem.

(2) Olim beatissime papa. Quantum ex his, quae paulo post memorat divus Eulogius, colligi potest; apparet hanc ejus peregrinationem in Caroli Calvi regis Francorum initia incidisse. Coepit autem, mortuo [Col. 0903C] patre imperatore Ludovico, regnare hic Carolus anno Domini octingentesimo quadragesimo, ut in priscis Annonii annalibus habetur. Decem igitur postea annis, aut paulominus haec epistola scribitur, ut in fine notatur, et in Nunilone et Alodia nos disquisivimus. Unde non immerito olim potuit hic dicere, et quondam etiam paulo mox dicet. De nomine autem papae retro jam diximus.

(3) Ludovicum regem. Praeposita ad hunc modum aspiratione scriptum fuit in exemplari. Quam lectionem ex antiquis monumentis ubique sequitur F. Onufrius Panvinius. Necesse est autem hic Ludovicum Ludovici Pii imperatoris filium Caroli Calvi Francorum regis fratrem nominari. Illi enim moriens pater Germaniam haereditario nomine reliquit, et postea [Col. 0904A] etiam eidem est in arbitraria divisione post bellum inter fratres confirmata. Auctores ex antiquis sunt Rhegino Prumiensis, et Annonius annalium scriptores. Unde Paulus Aemilius et Robertus Gaguinus desumpsere. Wolfangus porro Lazius lib. de Gentium migrationibus septimo diplomata etiam hujus Ludovici regis adducit, quae per hosce annos concessa sint: in quibus se Bajoariae regem compellat. Ideo Bajoariae regem hunc divus Eulogius vocat. Est autem Bajoaria corruptum nomen, quo Paulus diaconus et caeteri inde scriptores utuntur. Verum nomen Bojaria est a Bojis populis, qui ad Noricum in Germania habitarunt, quorum Caesar libro primo et septimo, Plinius lib. III, cap. 24 et alibi meminit. Eam suis finibus undique clusam describit Paulus Diaconus lib. Rerum Longobardicarum tertio, cap. 29.

(4) Et funeroso quondam Wilihelmi. Nihil prius in hac epistola quam series temporum, et ratio chronologiae est attendenda. Hinc enim et nihil [Col. 0904B] discors apparebit in Gallorum historia, quod alioqui poterat lectorem diligentem interturbare. Rursus etiam recte sibi constare divum Eulogium, nec discrepans quippiam narrasse apparebit: cum tamen nisi tempora cum rebus gestis ita dilucidentur, diversum quiddam et repugnans sanctus martyr recensere videatur. Temporum autem et rerum gestarum seriem ex his potissimum annalibus Gallorum desumemus, qui sunt cum vita Caroli Magni jampridem Coloniae excussi. Illorum auctor nomen suum non prodidit: satis autem apparet, sui temporis historiam texuisse: quo pluris est ejus fides et auctoritas facienda. Is igitur anno octingentesimo vigesimo septimo de Ludovico. »Imperator Helysacharem presbyterum et abbatem [b 1Kb] et cum eo Hildebrandum atque Donatum comites ad motus Hispanicae Marcae componendos mittit. Ante quorum adventum Aizo Sarracenorum auxilio fretus, multa ejusdem limitis custodibus adversa intulit, eosque assiduis incursionibus adeo fatigavit, ut quidam illorum [Col. 0904C] relictis, quae tueri debebant, castellis recederent. Defecit ad eum filius Beronis nomine Wiliemundus, et alii complures novarum rerum gentilitia levitate cupidi: junctique Sarracenis, Ceritaniam et Vallensem rapinis atque incendiis quotidie infestabant. Cumque ad sedandos ac mitigandos Gothorum atque Hispanorum in illis finibus habitantium animos Helisachar abbas cum aliis ab imperatore missis, multa et propria industria et sociorum consilio prudenter administraret: Bernardus quoque Barcinonae comes Ayzonis insidiis, et eorum, qui ad eum defecerant calliditati, ac fraudulentis machinationibus pertinacissime resisteret, atque eorum temerarios conatus irritos efficeret; exercitus a rege Sarracenorum Habdarraghman ad auxilium Ayzoni ferendum [Col. 0905A] missus, Caesaraugusta venisse nuntiatur. Super quem Abumarban regis propinquus dux constitutus, ex persuasione Ayzonis haud dubiam sibi victoriam pollicebatur. Contra quem imperator filium suum Pipinum Aquitaniae regem cum immodicis Francorum copiis mittens, regni sui terminos tueri praecepit. Quod ita factum esset, ni ducum desidia, quos Francorum exercitui praefecerat, tardius quam rerum necessitas postulabat, is, quem ducebant, ad Marcam pervenisset exercitus. Quae tarditas intantum noxia fuit, ut Abumarban vastatis Barcinonensium et Gerundensium agris, villisque incensis, cunctis etiam, quae extra urbes invenerat, direptis, cum incolumi exercitu Caesaraugustam se reciperet, priusquam a nostro exercitu vel videri potuisset.« Et quia tot retro annis hi Guillielmi [a 2Kb] motus occoeperant, ideo divus Eulogius quondam dixit. Intelligo autem bellum, quod tunc seri coeptum fuerat, ad Caroli Calvi regis tempora, dum aliud ex alio germinat, succrevisse. Fratres etiam Eulogii Ludovici tempore in Galliam [Col. 0905B] abierant, ibi usque ad Carolum Calvum ejus filium perstiterant. Hoc Carolo jam regnante Pompelone Eulogius fuit. Aliter temporum, quae ipse magis innuit, quam signat, ratio constare non potest. Et de Carolo Calvo loqui Eulogium liquet. Is enim ab anno Domini octingentesimo quadragesimo ad octingentesimum septuagesimum octavum regnum Francorum tenuit. Gothiam autem vocat eam Galliae ad Narbonem partem, quae quod Gothis fuerat semper subdita, Gallia gothica fuit appellata.

(5) Sed ipsa iterum, quae Pampilonem. Seburici populi sunt, ut hinc et paulo post apparet, in Pyreneis, et inter Vascones computandi. Ab Seburi civitate nomen, ut mox videbimus, habuere. Eorum in antiquis geographis nulla mentio. Longe enim diversi sunt ab Sebusiis seu Sebusianis, quorum Caesar et Cicero in oratione pro Quintio meminere. Illi ad Narbonem, hi ad occasum longe dissiti fuere. Illi Galliae, hi erant Hispaniae. Intellige vero Galliam [Col. 0905C] Comatam, quae ab comae nutriendae studio nomen accepit, cum Seburicis ita conjungi, ut in finibus Hispaniae ea parte Seburici essent postremi. Aragus enim fluvius totus est Hispanorum. Et ad Aragum Seburim urbem fuisse confestim Eulogius memorat.

(6) Factionibus comitis Sancii Sancionis. Comitis hujus nomen Hispanum esse videtur, et illorum plane temporum, in quibus jam apud Navarros et proximos Celtiberos patris cognomen filii retinebant. Inde sunt usitatissima priscis temporibus solemni hoc more cognomina, Fernandez, Rodriguez, Gonzalez, et multa hujusmodi a patre in filium derivata. Sed quis hic Sancio fuerit, aut qua de causa adversus Carolum Calvum rebellaverit, nusquam in priscis Gallorum, aut nostris, aut Aragonensium annalibus legitur. Neque ego quid hic possim dicere aliunde habeo [b 1Kb] .

(7) Quibus Aragus flumen. Paululum immutato nomine nunc Arga vocatur. Non longe ab Vayona Galliae urbe prope Azpeletam oppidum oritur. Ut [Col. 0905D] recte ab divo Eulogio dictum sit, in Galliae ingressu nasci. Inde Pompelonem veniens, infra Lerim oppidum Egam flumen intrat. Unde manifestum est [Col. 0906A] Egam eum esse fluvium quem hic divus Eulogius Cantabrum [c 1Kb] nominat. Seburis autem urbs ad Aragi ripam et ante Pompelonem profecto, ut hinc apparet, fuit: ejus tamen nec nomen nunc exstat, nec situs, qui fuerit, intelligi potest.

(8) Legerense monasterium. Hujus etiam coenobii meminit in martyrum Apologetico. Nunc vero San Salvador de Leyre appellatur, et octavo ab urbe Stella, vigesimo quarto ab Pompelonensi milliario distat. Vidi autem multa priscorum regum Navarrae et Aragonensium monumenta eidem monasterio concessa, qui ibidem servantur, in quibus Legerense monasterium semper nominatur. Et fuerat jam antea ab rege Innigo Arista constructum. Quod in Caroli principis Navarrae historia, et in Aragonensium annalibus legitur. Et inter caetera illud Sancii Majoris diploma in Nunilone et Alodia jam retro appositum, oppidorum meminit, et praediorum, quibus superiores reges idem coenobium ditaverant.

(9) Reliquias tibi. Alibi jam annotavimus, corpora [Col. 0906B] sanctorum martyrum Zoyli et Aciscli Cordubae ad haec usque tempora perdurasse. Quod etiam hinc et ex fine epistolae astruitur. Nam neque illustrari Pompelonenses, nisi insigni aliqua missa reliquiarum portione poterant, nec basilica aliter aedificanda, quod postea fit, peteretur. Neque pleno dono ditare episcopum Eulogius potuit, nisi horum martyrum corpora integra pene Cordubae haberentur. Fuit autem sanctus Zoylus Romanorum imperatorum tempore martyrium Cordubae perpessus. Puteus nunc religiose suspicitur, in quem pars viscerum ejus projecta fuisse memoratur. Ejus corpus Agapio Cordubensi episcopo Gothorum regum tempore fuit revelatum. Unde etiam translationis ejus festum celebratur. Carrionem demum multis post Eulogium annis (quemadmodum in Felice Complutensi martyre diximus) fuit translatum.

(10) Caesaraugustam perveni. Hujus urbis magna nunc est celebritas, et ejus Plinius, Ptolomaeus, Antoninus, [Col. 0906C] et alii meminerunt. Cum Salduba antea prisco et Hispano nomine diceretur, ab Augusto Caesare facta colonia, nomen accepit. Quod ipsum cum caeteris ejus urbis antiquitatibus egregie, ut alia omnia, Hieronymus Zurita indidem civis in suis Aragonensium annalibus persequitur. Neque tam ea commentatione patriam suam illustrat, quam quod tam inclyto alumno possit gloriari. Suavissimum namque ingenium, judicium in litteris rarum, Latinae et Graecae linguae singularis cognitio, peritia totius antiquitatis insignis, egregia in scribenda suorum historia laus, et diu in magnis negotiis probata prudentia dignissimum effecere, ut Philippus rex catholicus summi in sacro Inquisitionis senatu secretarii, ut vocant, munere virum gravissimum exornaret, postquam jam pridem ab suis Aragonensibus publici historici provinciam publico regni totius decreto accepisset. Ego etiam jure optimo glorior, magnam mihi cum illo multis jam annis et benevolentiam [Col. 0906D] et familiaritatem intercedere, historiaeque meae, et hujus etiam ex parte laboris censorem ab regio senatu mihi tributum: ut merito possint jam [Col. 0907A] mihi quae scripsi, cum tanto viro placuerint, non displicere.

(11) Complutum descendi. Recto itinere Caesaraugusta Cordubam proficiscentibus Segoncia primum, inde Complutum, Toletum tandem est pertranseundum. Segonciae nomen in Tito Livio non semel legitur. Strabo etiam et Plinius ejus urbis meminere. Nunc immutato paulisper nomine Siguenza dicitur, cui suus episcopus dominatur. Insignisque est eo praesertim titulo cathedralis ecclesia, quod sanctae Liberatae corpore et magnificentissimo tumulo illustratur. Altera fuit Segoncia in Baetica versus fretum Plinio nominata. Visuntur ejus ruinae non longe ab Lethaei fluminis ripa, hodieque Guisgonza loco nomen est. Complutum id plane oppidum esse, quod nunc Alcala de Henares appellatur, in quo nos haec commentamur, multis iisque gravibus testimoniis astruximus in opere, quod de sanctis martyribus Justo et Pastore superioribus annis evulgavimus. Hinc autem, cum episcopum etiam hoc oppidum adhuc tempore divi [Col. 0907B] Eulogii haberet, maxime probatur id quod nos etiam ibi contendimus, sanctam illam basilicam, qua divorum Justi et Pastoris corpora olim condita fuerant, semper Christianorum fuisse, neque eis ab Mauris fuisse ademptam. Quoniam vero divus Urbicius pio furto eadem corpora Oscam jam hoc tempore asportaverat; ideo divus Eulogius ipsorum hic non meminit [a 1Kb] procul dubio, si adforent, non praetermissurus: supplici veneratione eadem sancta corpora reveritus, suae quoque devotionis participem Wiliesindum effecisset.

(12) Post quintum diem Toletum reverti. Reverti, inquit, quia Corduba primum egressus, illac quoque iter fecerat. Quintum diem memorat, vel ab eo, quo Segoncia fuerat profectus, vel ab eo, quo Complutum intraverat. Alioqui Compluto Toletum bidui iter tantummodo est. Toletum vero urbs Hispaniae celeberrima non semel ab Tito Livio nominata, ab Plinio et Ptolomaeo memoratur. De qua, ut de Carthagine [Col. 0907C] Sallustius, praestiterit nihil hic, quam pauca referre. Cum praesertim suo loco, in Hispaniae nimirum antiquitatibus, multa fuerimus exsecuti.

(13) Wistremirum episcopum. Ingenti gloriae Toletanis Mozarabibus Christianis profecto fuit, talem ac tantum virum hoc tempore episcopum habuisse: sed Cordubensibus meis inde etiam multum praestantissimae laudis derivatur, divum videlicet Eulogium eodem ipso tempore habuisse, qui multorum episcoporum suffragio et Toletani populi sanctis studiis dignus haberetur, qui Wistremiro (quali, bone Deus! antistiti) succederet. Idque circumspecto judicio et matura deliberatione factum prorsus est: cum ex hac apud se commoratione Toletana Mozarabum Ecclesia nobili experimento didicisset, quem virum dignis studiis et populi voluntate requireret. Debet autem sancta Ecclesia Toletana plurimum divo Eulogio, quod sanctissimi praesulis hic memoriam conservaverit: Alvaro itidem Cordubensi, qui ad hoc [Col. 0908A] usque saeculum nostrum notitiam electi antistitis transmiserit, qui martyr esse tandem promeruerit. At vero cum hactenus dicat Eulogius, intelligere licet, eo ipso anno, quo scripta haec fuit epistola, vivere adhuc Wistremirum archiepiscopum. Itaque sequentibus annis electum fuisse divum Eulogium Toletanum antistitem, hoc est, martyrio suo propiorem, manifesto deprehendimus [b 1Kb] .

(14) Quem saeva tyranni indignatio. Quemadmodum primo libro vidimus, Habdarraghman rex quoscunque Mozarabes Christianos, qui muneribus publicis fungebantur, aut sibi in palatio quaqua ratione inserviebant (quorum non erat exiguus numerus) magistratibus privari, palatio ejici, annonis regiis carere praecepit. Inter hos Joseph quoque divi Eulogii frater, ut apparet fuerat mulctatus. Hoc profecto vocat a principatu dejici, ad sanctum Joseph patriarcham, Aegyptiorum olim principatum vicarium obtinentem, alludens. Quem enim alium principatum potest in misera Mozarabum Christianorum [Col. 0908B] servitute innuere?

(15) Christicolae principis tueri meremini dominio. Carolus Magnus imperator, Caroli Calvi, qui nunc regnabat, avus Pompelonem Mauris jam pridem ademerat, et aliquoties rebellantem ipse et Ludovicus Pius ejus filius restituerant. Qua de re innominati illius auctoris annales ita habent. »Anno septingentesimo septuagesimo octavo imperator Carolus Magnus Pompelonem Navarrorum oppidum aggressus, in deditionem accepit. Et paulo post: Pompelonem revertitur.« Cujus murum, ne rebellare posset, ad solum usque destruxit. Et anno octingentesimo sexto. »In Hispania vero Navarri et Pompelonenses, qui superioribus annis ad Sarracenos defecerant, in fidem recepti sunt.« Et anno octingentesimo vigesimo quarto jam sub Ludovico Caroli Magni filio imperatore et Gallorum rege. »Aeblus et Asinarius comites cum copiis Vasconum ad Pompelonem missi: cum peracto jam sibi injuncto negotio reverterentur,« etc. Ubi [Col. 0908C] manifeste apparet Pompelonem recuperatam hac expeditione, si forte defecerat; sin minus pacatam in tumultu, si quis fuerat exortus, fuisse.

(16) Galindo Enniconis. Hic Galindo Iniquez aut Navarrus, ut vulgaribus nominibus utar, aut Aragonensis fuit. Nam in utriusque gentis priscis annalibus Galindi nomen, et inde ductum cognomen saepe in proceribus legitur. Hieronymi Zuritae annales libro primo non semel testantur. In antiquis etiam regum vetustissimorum diplomatibus Galindi nomen inter caeteros proceres reperitur. Ex his mihi sequentia videri contigit. Aera DCCCXIX, hoc est, anno Domini octingentesimo octuagesimo [c 2Kb] primo, die Aprilis vigesima secunda, Hordonius rex hujus nominis secundus cum Gelvira uxore donaria quamplurima auro et argento pretiosa, item vicos et alia Ecclesiae Compostellanae, ubi divi Jacobi corpus est tumulatum, dedere. Subscribit et confirmat inter caeteros proceres Galindus. Item Geloyra regina, Veremundi regis [Col. 0909A] secundi, ut ipsa de se inquit, uxor, Alfonsi quinti mater, die Augusti decima octava aera MLV, hoc est, anno Domini millesimo decimo septimo, eidem Ecclesiae plurima donavit. Inter caeteros praesules subscripsit et confirmat Galindus abbas. Et his omnibus magis amplum est Froylae regis Alfonsi quarti patris diploma vigesimo quinto Octobris aera DCCCCL, hoc est, anno Domini nongentisimo duodecimo eidem Ecclesiae concessum, in quo cum caeteris proceribus Galindus etiam confirmat. Quae tria diplomata in archivo ejusdem sanctae Ecclesiae asservantur. Libuit autem hic haec congessisse, ut nobilis hujus apud nos familiae, cui Galindo seu Galindez cognomen est, antiquitas certis testimoniis astrueretur. Cum autem et hoc loco, et paulo post in exemplari Galindo in nominativo fuisset scriptum; in fine denuo Galindum in accusativo habuit.

(17) Eorum beatae memoriae construendo Basilicam. [Col. 0910A] Usitato tempore divi Augustini vocabulo, quo et ipse, et alii nonnulli utuntur Memoria martyrum, locus dicebatur, ubi martyres colebantur. Hic diverso aliquantulum sensu, consueto nimirum et vulgari, ponitur. Videtur autem divus Eulogius ex concilii Africani seu Carthaginensis quinti decreto hoc ipsum deposcere. Ejus haec sunt verba: »Item placuit, ut altaria quae passim per agros, aut vias, tanquam memoriae martyrum constituuntur, in quibus nullum corpus aut reliquiae martyrum conditae probantur, ab episcopis, qui eisdem locis praesunt, si fieri potest, evertantur.« Et paulo post: »Et omnino nulla memoria martyrum probabiliter acceptetur, nisi aut ibi corpus, aut aliquae certae reliquiae sint, aut ubi origo alicujus habitationis, vel possessionis, vel passionis fidelissima origine traditur.«



V. SCHOLIA IN LIBRUM APOLOGETICUM.
[Col. 0909]

[Col. 0909B] (1) Quod fraterno cruore. Adverte receptam illorum temporum fuisse opinionem, sanctum latronem fratrem interemisse. Nam aliis etiam locis hoc ipsum divus Eulogius innuit [a 1Kb] .

(2) Et apud Legerense coenobium. Hujus monasterii meminit etiam in epistola ad Pompelonensem episcopum, ubi nos de ipso, et de urbe plura dicemus: perdurat enim adhuc incolume.

(3) Exortus est namque Mahomat. Annus Heraclii imperatoris septimus idem fuit Jesu Christi Domini nostri sexcentesimus decimus septimus. Annus aerae hic notatus annum unum superadjicit. Neque ulla tamen est repugnantia. Nam unius anni discrimen inde potuit provenire, quod unus Heraclii annos emergentes, ut aiunt, alius computet usuales. Sed non est hujus loci haec exquisitius rimari. Haec autem quae de Mahometi initiis, progressibus, et fine ex eo codice Legerensis coenobii Eulogius se refert habuisse, iisdem verbis leguntur in parvulo; eodemque vetustissimo codice litteris Gothicis in membrana [Col. 0909C] descripto, qui est in bibliotheca hujus nostrae academiae Complutensis, quanquam abscissum folium aliquot lineas in principio abstulit. Exemplar etiam conciliorum ante sexcentos annos scriptum, quod ex monasterio sancti Aemiliani de la Cogolla in regium divi Laurentii del Escurial advectum est, eamdem hanc habet historiam.

(4) Ecclesia beati Euphrasii. Divus Euphrasius unus ex septem episcopis fuit, quos primos Petrus et Paulus apostoli Roma in Hispaniam miserunt. Multi divi Jacobi Zebedaei apostoli discipulos fuisse tradunt. Ego in hoc ex probatis auctoribus nihil compertum habeo. Quod potui in nostra historia pervestigavi. Illud omnes affirmant Hispanorumque Ecclesiae ferme omnes in Matutinis legunt divum Euphrasium Iliturgi et praedicasse, et obiisse. Fuit autem Iliturgi oppidum ad Baetim fluvium supra Cordubam, cujus Livius, Polybius, Strabo, Plinius, et Ptolomaeus meminerunt. Eo autem loco situm fuisse [Col. 0909D] Plinius memorat, ut credi recte possit, eodem situ, aut non longe collocatum fuisse, quo urbem nunc, Andujar dictam, esse videmus. De quo latius nos in nostris Hispaniae antiquitatibus disseruimus. Illud hic operae pretium fuit advertere, tempore etiam Gothorum, hujus divi beatum corpus cum templo eidem dicato ibidem permansisse. Nunc nec aliqua saltem in ea civitate ejus memoria retinetur. Juxta opulentum [Col. 0910B] illud divi Benedicti coenobium Samos appellatum, de quo plura in Cordubensibus dicemus antiquitatibus, hujus divi corpus in oppidulo dicitur asservari. Et sepulcrum quidem magna religione vidimus ab accolis venerari.

(5) Toleto quoque. Rudericus Toletanus, et Lucas Tudensis, atque alii rerum nostratium auctores hujus templi structuram ab hoc rege coeptam, et miro opere, ita enim scribunt, perfectam celebrant. Et sequentibus deinceps temporibus, neque antea unquam, concilia in eo templo celebrata fuisse videmus. Creditur autem hoc ipsum esse templum sanctae Leocadiae, quod extra urbem hodie perdurat non longe ab flumine Tago. Nam duo alia ejus divae intra urbem visuntur.

(6) Qui ridiculum potius. Iisdem verbis libro primo usus divus Eulogius fuerat. De illo autem Sarracenorum ex turribus clamore, de quo paulo post divus Eulogius, mentionem etiam Indiculi luminosi auctor [Col. 0910C] fecit.

(7) Igitur beatus Rudericus. Rudericus verum est nomen, quod in Rodrigui nos Hispani corrupimus. Nam nummum aureum Ruderici ultimi Gothorum regis vidi, qui cum ejus vultu has in orbem litteras habuit inscriptas: In. Dei. nomine. Rudericus. rex. Et parte aversa circum crucem. Aegitania Pius. In antiquissimis libris manuscriptis semper Rudericus legitur. Et Ruderici archiepiscopi Toletani subscriptiones autographas nonnullas in publicis archivis per totam hanc Metropolitanam Toleti ditionem vidimus, ubi Rudericum se, non Rodericum nominat.

(8) Quae signorum gestamina erant. Mirum est Arabes hujusmodi aenea cymbala in templis Christianorum ante hanc direptionem permisisse, qui alia multo magis impietati suae tolerabiliora, ut apud hunc auctorem cernimus, vetarent. Pretio antea redemptum hoc ipsum, et tributo imposito donatum crediderim; nunc vero impietatem cum avaritia certantem [Col. 0910D] vicisse. Et de cymbalo ejus temporis, quod hodie perdurat, suo loco diximus [b 1Kb] .

(9) Ad vicem exquisiti muneris. Haec verba quem sensum habere possint, nec divinando assequi possum, nec quomodo emendari possint succurrit.

(10) Qui discipulum in carcere. Hoc ideo dicit, quia divus Joannes Baptista cum jam in vinculis positus discipulos suos ad Dominum Jesum misisset, haec [Col. 0911A] ipsa verba eidem quem hic discipulum appellat, nuntiare jubentur.

(11) Haec sunt, diabole. Verba esse videntur Ruderici daemoni insultantis. Deesse vero aliquid videtur, quo haec ab illo dici significaretur. Alioqui pro subito irrumpens, constare non potuit.

(12) Ordine et natione dissimiles. Non dubito, quin desint etiam aliqua, quae de patria et vitae instituto Salomonis tradiderat. Nam qui potuit nunc Eulogius haec referre, nisi securus se jam necessaria, ut haec intelligi possent, retulisse?

(13) Et super crepidinem alvei. Hinc perspicue intelligitur, forum ad Baetis littus fuisse. Nam cum in forum essent hi duo martyres, ut occiderentur, deducti, ad ripam decollantur. Et divi Eulogii cadaver in alveum fluminis praecipitatum non longe ab arce, ut in ejus vita annotavimus, jacuit. Ante arcem platea haud dubie forum habuit et tribunal, ut ibidem dictum est.

[Col. 0911B] (14) Ac propius quam caetera turba. Haec erat sancta divi Eulogii audacia, haec digna futuro martyre magnanimitas. Cum caeteri Christiani infidelibus immisti se continerent, ne mortis periculum adirent, si ad contemplanda martyrum cadavera propius accederent; ipse unus, contempto mortis metu, Deum in sanctis suis laudaturus, turba se eximens ad patibulum ferme ipsum progreditur. Satis vero apparet quantum discrimen illa ejus adirent fortia vestigia, cum Arabes adstarent, nomini Christiano et martyrum gloriae tanto opere infensi, ut (quod sequitur) etiam minutulis eorum sanguinis guttis irascerentur.

(15) In pelago. Ita fuit in veteri: et quamvis credam fluvii aquam qualemcunque significari, non tamen tacebo, quod ea Baetis pars, quae a solis porta aut paulo superius ad pontem aut paulo inferius, hoc est, ad arcem, veteris urbis moenia, ut suo loco dicemus, [Col. 0912A] alluit, peculiari nomine nunc vocatur petagus. Et cum ex re ipsa hoc nomen inditum, aut potius adaptatum fuerit: quia nimirum toto eo tractu flumen ipsum laxius stagnet, et in pelagi formam protendatur credi facile potest eodem etiam tempore ita fuisse nuncupatam, proprioque nomine hic divum Eulogium usum fuisse.

(16) Apud viculum Tertios. Et vici et monasterii meminit Alvarus in divi Eulogis Vita: et idem divus alibi non semel. Sunt autem Genesii duo, martyres ambo in Dei Ecclesia percelebres; Romanus alter, alter Arelatensis. Utriusque martyrium uno eodemque die, hoc est Augusti 25 recolitur.

(17) Et quia defectus solis. Assurgere tentat hoc loco oratio. Et pectus illud divi Eulogii Deo plenum, et sanctorum gloriae cupidissimum, interna devotione instinctum, ferventius prorumpit. Nec deest eloquentiae nativa vis, sed verbis, quod fuit temporis destituitur, et modo, quod fuit regionis, caret.

[Col. 0912B] (18) Et inclytus papa. Aliquot etiam retro saeculis papae nomen, quod patrem significat, episcopis quibusque jam commune fuerat. Prudentius ad Valerianum episcopum scribens in Hippolyti martyris passione. Rorantes saxorum apices vidi, optime papa. Et multae Sidonii Apollinaris epistolae episcopis scriptae hunc titulum praeferunt. Postea usus tenuit, ut hoc nomen summo Pontifici Romano totius Ecclesiae Christianae capiti solummodo per antonomasiam quamdam tribueretur.

(19) Aera DCCCXCV. Octogesima quinta fuit in veteri, sed perperam profecto. Aera enim nonagesima quinta fuit notanda, quandoquidem Mahomad rege regnante, quod supra dixerat, interfecti sunt hi duo martyres, qui postremi omnium passi hoc tempore ante Eulogium videntur, anno Domini octingentesimo quinquagesimo septimo.



[EXCERPTA EX AMBROSIO MORALI.]




[Col. 0911]
EPISTOLAE DEDICATORIAE EDITIONI AMBROSII MORALIS PRAEFIXAE.



I.
[Col. 0911C]

PHILIPPO secundo regi catholico regum omnium maximo et potentissimo, PETRUS PONTIUS LEONIS a Corduba, episcopus Placentinus, summus per ejus regna et ditiones fidei Christianae Inquisitor, salutem et veram felicitatem.

Inter multas praeclaras, Christianoque principe dignissimas virtutes, quibus catholici cognomen et merito retines et perpetuo tueris, Philippe Maxime, illud unum cum ingenti laetitia et vere coelesti gaudio Hispani tui suspicimus, et semper recolimus, quod inter gravissimas tot regnorum regendorum curas, belli pacisque varias sollicitudines, nostratium sanctorum gloriae et venerationi semper studes, incensaque in ipsos devotione, eo mira providentia magnoque sumptu jugiter incumbis. Et longum sit hujus tuae in Hispanos divos religionis et observantiae testimonia celebrare. Pauca percurram. Magnificentissime transferendis illorum corporibus, et qua decentia sepulti ubique sint, quaque veneratione [Col. 0911D] eorum cultus vigeat, missa etiam ad id ipsum legatione pientissima, perquirendo et intelligendo, publicam etiam inter divos relationem ab summo pontifice expetendo, hanc pietatis tuae partem abunde testaris. Illud vero unum in hoc genere praeterea est, quod ego praesertim admiror, et publicae utilitatis ergo exsultanter reputo. Scripta Hispanorum sanctorum diligenter undique conquisita, et ex misera oblivione extracta, ut integra, emendata, scholiis aucta, et debito suo nitori restituta in vulgus exeant, non solum cupis et jubes; sed eruditissimis hominibus ea cura semel jam demandata, Majestas [Col. 0912C] tamen tua neque providentiae neque liberalitati interim parcit. Quae tua in tanta celsitudine insignis religio et pientissimae providentiae voluntas vel eo magis me delectat, et ut inde gratias Deo Optimo Maximo ingentes referam cogit, quod eodem ego jam olim desiderio flagraverim, sanctorum nostratium multa scripta undique ex vetustis bibliothecis congregaverim, et munus tandem hoc, quod hic supplex offero, sacro isto tuae Majestatis studio et sancta propensione dignissimum comparaverim. Divi enim Eulogii Cordubensis martyris, doctoris, et electi archiepiscopi Toletani opera nunc primum in lucem eruta tibi (princeps sanctorum Hispanorum et hac praesertim ex parte amantissime) offerimus, quae non dubito quin futura sint gratissima. Unum enim tantummodo martyris nomen auditum, scio quam Majestati tuae futurum sit jucundum et venerandum. Quid si paulisper libeat recolere martyris ardorem in his suis scriptis mirifice expressum? Quid si ipsummet redivivum, loquentem, docentem, adhortantem ad te [Col. 0912D] venire reputes? Quid si delituisse per septingentos et eo amplius annos haec martyris opera, spemque omnem pene ablatam eorum reperiendorum fuisse cogites? Ea praeterea, quae his sanctissimi martyris scriptis continentur, ejusmodi sunt, ut ab quovis homine scripta plurimi profecto fierent, et magni cujusdam thesauri loco inventa haberentur. Etenim quinquaginta ferme nostratium martyrum vitas et passiones, quorum aliunde praeter nomen nihil ferme habebamus, ab Hispano homine, qui ipse pene omnibus interfuerit, luculenter scriptas et plene traditas, quanti inter Hispanos fieri aequum fuerit? Martyr [Col. 0913A] praeterea de martyribus, martyrii doctor de discipulis martyribus testis oculatus scripsit. Haec ut nemo digne possit aestimare, ita te, principem vere catholicum, vere augustissimum, et in hoc ipsum studio et religiosa cura incumbentem, grato animo, uti decet, excepturum et veneraturum aperte intelligimus. Et reliqua quidem divi Eulogii, praeter martyrum historiam, opera, ejusmodi esse lector plane intelliget, ut praeterquam quod historiae ejusdem maxima sunt adminicula, flagrantissimum martyris pectus undique spirare, et vivam quodammodo ejus imaginem exprimere videat. Hic vero thesaurus ideo mihi divina benignitate videtur ostensus, ut Cordubensis civis Cordubensem martyrem invenirem, Majestatique tuum oblatum meae civitati et orbi Christiano sub tuo nomine felicius communicarem. Codicem horum operum mirae vetustatis, et divo martyri, ut credi potest coetaneum Gothicis litteris in membrana descriptum ex bibliotheca sanctae Ovetensis Ecclesiae habuimus, quo nimirum cum sancto ejusdem [Col. 0913B] martyris corpore Corduba, non multo post ipsum coronatum, fuerat delatus. Quo nomine sanctae eidem Ecclesiae plurimum debet Hispania, cum opulentissimum thesaurum per sexcentos et eo amplius annos servaverit, et nunc opportuno tempore benigne mihi, et per me omnibus communicaverit. Verum ut alia omnia Cordubenses civi nostro sanctissimo praestaremus, opportune praesto fuit Ambrosius Morales Cordubensis, tuus, rex potentissime, historicus, qui divi Eulogii opera omni ex parte illustraret, et scholiis plane necessariis locupletaret. Idem etiam quaedam de aliis Cordubensibus martyribus paulo post tempore ob Christi fidem interfectis, nova, et nunc primum adinventa, superaddidit. Accipe igitur, Philippe regum maxime, divum Eulogium vere tuum, in Hispania tua natum, edoctum, martyrum ibidem doctorem et incentorem, ac demum martyrem.



II.

[Col. 0913C] Idem dominus PETRUS PONTIUS Ecclesiae civitatique Cordubensi bene in Domino valere, martyrum suorum gloriam digne suscipere, et ipsorum patrocinio invocantes, digne perfrui.

Quanquam studia nostra omnia, et diutinos in litteris impensos labores, dignitatis, in quam me immerentem Dei benignitas evexit, et muneris injuncti ratio suo jure assidue vendicent; nos tamen in divorum Hispanorum scripta pervestiganda et illustranda vehementer propensi, partem aliquam studiorum nostrorum, curam etiam et diligentiam eo semper libenter contulimus. Cumque divi Benedicti per Hispaniam monasteria propter insignem vetustatem hujusmodi opibus ditissima esse reputarem; tum etiam sanctam Ovetensem Ecclesiam iisdem in primis locupletem esse semper existimavi. In misera enim Hispaniae nostrae Gothorum tempore vastatione, fugientibus nostris, et tutiora loca petentibus, eo convectos pariter cum sanctorum reliquiis libros [Col. 0913D] etiam quamplurimos memineram. Utrobique igitur priscos nostrorum auctorum, et sanctorum praesertim codices per annos aliquot indagare summa industria et diligentia curavimus. Nec defuit studio huic nostro felicissimus eventus; piamque sedulitatem benigne Deus juvit, atque provexit. Nam praeterquamquod multa in sacris nostratibus conciliis scitu dignissima, neque tamen unquam antea visa invenimus, commentaria etiam in sacros libros egregia nonnulla sumus assecuti. Unus tamen divus Eulogius a nobis hac indagine repertus, omnem nostrum laborem, tametsi multo major fuisset impensus, abunde profecto compensasset. Quis enim sperare saltem auderet, tanto se thesauro beandum? Audieram ego sane, et alicubi legeram, hujus divi nomen; et quae scripsisset tenui quadam memoria tantum veluti olfeceram: sed nec votis quidem concipere poteram, me ejus aliquando scripta adepturum. Et cum nullum alium mihi dari mallem, de [Col. 0914A] nullo tamen minus cogitabam. Tanti igitur thesauri compos tandem factus, Deo Optimo Maximo in primis gratias agebam, qui mihi homini Cordubensi Cordubensis divi scripta sanctissima, et in his tot Cordubensium martyrum triumphos nunquam speranti et minime reputanti repente obtulisset. Sed enim quamvis scripta ipsa per sese erant dignissima. quae multis de causis plurimi fierent; me tamen illa vehementer commovit, quod praestantissimam alioqui civitatis nostrae gloriam, hinc mirum in modum augeri videbam: donumque etiam hinc me habere, quod digne ego eidem tribuerem, quodque illa libentissime acciperet, magno opere gaudebam. Nam praeterquam quod Cordubae natus, educatus, et primis litterarum rudimentis. Latinaeque linguae cognitione institutus, tantum eidem me debere intelligo, quantum patriae clarissimae quisquam unquam potuit: quod etiam paterna stirpe totus ex primo urbis Maurorum temporibus expugnatore progredior, nescio quo majoris charitatis et propensissimi affectus [Col. 0914B] incitatione in ipsam semper feror, et ejus gloria mirifice recreor. Gratias deinde sanctae quoque Ovetensi Ecclesiae, quas potui, persolvi, quae has nobis divitias per tot saecula conservavisset, et mecum nunc easdem libenter communicasset. Verum enimvero quoniam nos Cordubae nostrae laus et gloria impensius sollicitabat, ne diutius hoc illam ejus incremento carere permitterem; edendi cupidus operam dedi, ut quamprimum exemplar ipsum, quod mihi Ovetenses benigne commodaverant, describeretur. Id magno nobis et domesticis nostris labore constitit. Gothicis enim litteris scriptum cum esset, nisi longo usu legi multa non poterant. Adde incredibilem codicis vetustatem, qui cum aliis, quos ante sexcentos pene annos scriptos fuisse constabat, collatus, paucis retro annis illi prorsus scripti fuisse videbantur. Tanta erat vetustas, et priscorum characterum, atque membranae et ipsius etiam compaginationis manifesta differentia, quod, quemadmodum [Col. 0914C] ad codicis fidem et auctoritatem multum habuit momenti, ita ad describendum ingentem attulit difficultatem. Itaque desperantibus aliquando domesticis nostris, quibus eam curam et operam demandaveramus, nos ipsi suppetias in praeclaro labore attulimus, et nostra manu nonnulla, in quibus ipsi haerebant, descripsimus. Et quemadmodum hunc laborem libenter nos ipsi suscepimus, ita etiam illum alterum multo majorem emendandi, et scholiis illustrandi revera non subterfugissemus, nisi nos pastoralis cura, et Ecclesiae nostrae Placentinae, cui nos, etsi indignos, praeesse Dominus voluit, varia negotia distinerent ac praepedirent, et nisi vicariam operam in hac parte Ambrosius Morales civis noster et Corduba dignus, idemque regius Philippi secundi, domini nostri, historicus praestitisset. Is, quo est in divorum Hispanorum vitas et res gestas illustrandas studio et diligentia, hunc laborem non impar suscepit; qua vero est in Cordubam nostram charitate, [Col. 0914D] avide amplexus est. Ut totum hoc, quidquid hic est, est autem permaximum dignitatis et gloriae Cordubensis incrementum, non alii eidem quam Cordubenses tribuerent. Divus Eulogius primum seipsum dedit, nobilitate, doctrina, labore vere Christiano, scriptis libris, memoria nostratium martyrum conservata, et demum suo martyrio praestantissimum. Nos ejus scripta ex perpetuae oblivionis tenebris eruimus, et nunc in lucem damus: quod Dei munere nobis contigisse et pie credimus, et magno opere laetamur. Noster Ambrosius, quod totus liber ubique declarabit, ut emendatiora, locupletiora, et magis perspicua sancti martyris opera ederentur, nullum laborem recusavit. Vestrum erit, sacerdotes gravissimi, Patres reipublicae nostrae amantissimi, munus hoc nostrum ad veram Cordubae communis patriae gloriam comparatum, benevolo et laeto animo suscipere: sanctorum martyrum vestratium gloriam pene redivivam jucundissime recolere, et jugi semper veneratione [Col. 0915A] revereri: Dominum in ipsis assidue laudare, ipsorum exemplis insistere, patrocinia subinde implorare et promereri, eximiamque hanc nostrae civitatis laudem, ac vere coelestem praestantiam digno cultu et Christianis obsequiis semper magnificare. Ita demum fiet, ut et vos hinc magnum religionis fructum, pietatisque emolumentum capiatis; nosque nostro hoc munere, digno illo equidem per sese, majus tamen aliquid, Deo bene fortunante, tribuisse laetemur. Valete, viri praestantissimi, clarissimae urbis cives dignissimi.



III.

Illustrissimo ac reverendissimo domino PETRO PONTIO LEONIS a Corduba, episcopo Placentino, summo Christianae fidei per regna et ditiones Philippi secundi regis catholici Inquisitori, divinae legis et sacrorum canonum consultissimo, humaniorum studiorum amantissimo, AMBROSIUS MORALES Cordubensis, regius historicus, salutem plurimam reverenter [Col. 0915B] dicit.

Permultum tibi, praesul illustrissime, multis nominibus se debere Corduba nostra semper fatebitur. Cum enim ejus gloria, quae quamplurimis naturae bonis extollitur, civium tamen clarissimorum multitudine et singulari celebritate majorem in modum praecellit, praeclara semper et sublimis exstiterit; amplitudo tua suo splendore, morum sanctitate, doctrina, et celsis magnarum virtutum meritis, ut maxime hoc nostro tempore sit inclyta, perfecit. Eum namque te civem praestitisti, qui patriae clarissimae, et magnorum virorum fecundissimae eximio decori et ornamento esse possis. Ut enim nobilitatem tuam, et generis claritatem praeteream (quanquam quidquid pene claritatis in duabus magnificentissimis civitatibus Cordubensi scilicet et Hispalensi seorsum poenitet, in tuis parentibus conjunctum praefulserit) illud quod vere tuum est, oculatus ab infantia pene tua testis prosequar. Educatus a [Col. 0915C] teneris sanctissime apud D. Petrum Pontium patrum tuum Cordubensis Ecclesiae primicerium et canonicum (cujus egregias virtutes vitaeque probatissimae exempla nunquam nostra civitas desinet cum sancta quadam admiratione recolere), Latinaeque linguae cognitione jam imbutus, Salmanticam majoribus studiis imbuendus, ejusdem clarissimi viri cura et sumptu transmitteris. Sacrorum ibi canonum instituta, sanctorumque Patrum consulta in primaeva adeo aetate feliciter perdidicisti, ut cum publica studiorum tuorum experimenta et veluti specimina de gymnasii illius more praeberes, peritiam tuam omnibus admirantibus, etiam nondum confirmata aetas esset stupori. Quod etiam in magnis tuis, sed admodum praecocibus honoribus, magistratibus et dignitatibus mox contigit. Electus namque ab imperatore Carolo V Caesare in augustissimum ac supremum, uti vocant, sanctae Inquisitionis senatum, cum collatum homines eum honorem merentissimo gratularentur, [Col. 0915D] juveni admodum contigisse admirabantur; eadem virtutis, doctrinae, ac meritorum celeritate festinans, episcopus Civitatensis crearis. Cumque in ea dignitate in Tridentino concilio et in censura Vallisoletani conventus, aliisque gravissimis Hispanae reipublicae negotiis prudentissime amplitudo tua se gereret; ab Philippo secundo rege catholico in Placentinum episcopatum, majoris praemii, et amplioris in Dei Ecclesia fructus ergo evehitur. Et ut dignus tandem amplitudinis tuae, atque praestantiae cumulus accresceret, nuper in summum fidei catholicae Inquisitorem ab eodem rege catholico delectus fuisti. Cujus magistratus dignitate nihil habet Hispania nostra sanctius, magis augustum, aut venerandum. Haec tuam dignitatem, praesul clarissime, cum magno opere adaugeant, Cordubam pariter nostram tali alumno jure optimo gloriantem plurimum nobilitant. [Col. 0916A] Illud vero quantum verae gloriae patriae nostrae accumulat, quod in hac sublimioris dignitatis magnitudine, in hoc clarissimo fortunarum et splendoris fastigio, amatas olim, et diutissime cultas bonas litteras tanto studio retines, tanta assiduitate frequentas, ut si sola ea laus infimo homini, et vulgari contingeret, multum commendationis promeritus jure optimo videretur? Illud etiam insigne et ampliore dignum laude in tuo hoc bonarum litterarum amore resplendet, quod non sui unius commodis aut voluptati praestantia tua vult inservire sua studia; sed omnibus in commune prodesse cupit. Proinde cum in conquirendis, et undequaque pervestigandis sanctorum Hispanorum libris multum curae, diligentiae, et sumptus etiam semper reposuerit, quis non videt publicae ipsam utilitatis causa in hoc genere tanto opere elaborare? Nam opes has avidissime congeris, sed in omnium mox usum profusurus. Multa hoc ipsum propediem testabuntur: nunc unus divus Eulogius, amplitudinis tuae industria [Col. 0916B] repertus, et veluti e sepulcro in vitam revocatus, abunde manifestat. Quamvis namque sancti hujus martyris opera in publicum offerendo, typisque evulgando Cordubae nostrae praeclarum hoc munus destinaveris, eidemque uni veluti tribueris: quantam tamen inde utilitatem tota Hispania, atque adeo exterae nationes consecuturae sint, pii homines, et meliorum studiorum amatores tanto Christianae opulentiae thesauro dites, tanti boni magnitudine fruentes, melius postmodum praedicabunt. Cum vero me tua amplitudo partem ejus praeclari laboris subire voluerit, cum ejusdem divi Eulogii operibus emendandis, scholiis illustrandis, et demum edendis praeesse jussit; eo nomine ingentes tibi gratias ago. Summi enim beneficii loco duco, sanctissimo martyri qualicunque mea opera inservire, gloriaeque Cordubensis hic aliqua ex parte veluti fabrum esse. Et tametsi neutrum non sine ingenti labore possem perficere, utrumque cum summa jucunditate ad me [Col. 0916C] recepi. Quid enim sanctissimo martyri, martyrum etiam multorum praeconi, ingenii doctrinae et industriae ministerium, quod scio quam sit exiguum, sed qualecunque tamen id sit, non laetarer exhibere? Jam vero Cordubensem hinc gloriam augere, praeclarum munus, quod ea de causa eidem comparabas, locupletare, perpolire, et aliquantisper illustrare non delectarer? Et quamvis Cordubae nostrae causa, cui tanta hinc gloria quaerebatur, jucundissimum mihi hoc ipsum acciderit; tum etiam sanctae Ecclesiae Toletanae (cujus majestas primatu totius Hispaniae sublimis, multis etiam aliis nominibus summam merito venerationem habet) dignitatem et sanctum splendorem inde praeterea ignoto antea et redivivo incremento exauctum delector. Ex iisdem enim divi Eulogii operibus intelliget, ipsummet sanctum martyrem Antistitem suum fuisse, atque Wistremiro sanctissimo archiepiscopo, et per universam Hispaniam celebratissimo successisse. Horum [Col. 0916D] duorum suorum praesulum tanta gloria praecellentium, quemadmodum antehac notitiam nullam habuerat, ita nunc habuisse magno opere laetabitur. Ego vero utroque nomine quidquid habui libens impendi, quidquid potui propensus contuli, Deo in primis auctore, quem in hoc ipsum supplici prece obsecraveram. Id quale fuerit, labor ipse noster indicabit: ut hic commemorare opus non sit. Tantum id ipsum Deo Optimo Maximo in primis consecro, divo Eulogio et celebratis ab illo martyribus dedico. Cordubensi gloriae coelestibus emolumentis hinc adauctae offero: et praestantiae tuae, antistes celeberrime, tuis auspiciis, tuo etiam beneficio coeptum laborem, quanto opere potui, cumulatum refero. Vale, praesul illustrissime, et hoc tuo tanto bono diutius fruere. Compluti, anno Domini 1572, mense Novembri.




[Col. 0917]
EXCERPTA EX AMBROSIO MORALI.



I. DE VOCABULIS FICTIS ET NOVATIS, ET TOTO DIVI EULOGII SERMONE.

[Col. 0917A] Divi Eulogii ingenium quantum fuerit, quanta doctrina excultum, ipsius opera plene satis edocebunt. Insignem praeterea sacrarum litterarum peritiam cum multis indiciis possis in sancto martyre deprehendere, felix tamen in explicandis et ex professo exponendis testimoniis, quae adducit, dexteritas illam in primis declarabit. Stylus etsi pius semper et saepe suavis, longe inferior est tanta ingenii et nativae etiam eloquentiae magnitudine: eamque sentias multoties hac ope destitui. Degeneraverat nimirum jam ubique Latini sermonis praestantia et puritas, ejusque claritatem multae sordes obscuraverant, et nostrae clades apud nos magis obruerant. Ut potius in tam dira captivitate et miseria, quam per centum ac quinquaginta ferme jam annos tempore divi Eulogii perpetiebamur, laude dignum sit, quod vir sanctus praestare in hoc genere potuit, quam culpae imputandum, quod non est assecutus. Quemdam etiam proprium et peculiarem stylum jam diu sibi illa tempora effecerant, in quo laudis [Col. 0917B] et gloriae fuit eminere. Argutiam, subtilitatem, vehementiae nonnihil, atque aliquem in rebus magnis sublimitatis impetum non possis non suscipere. Sed verborum et totius sermonis neglectu egregios conatus doleas retundi et obscurari. Nos religione quadam reverenter tacti, nihil emendare voluimus: tantum fictorum et novatorum verborum et phraseon catalogum hic apponere duximus necessarium.

Una atque alia vice. Dico vobis in veritate: Hispanismi. Monachorum vitam oblectans, pro oblectari vita monachorum. In ante. In amplius. Consultum [Col. 0918A] gerens pro consulens, aut prospiciens. Libri series has causas innotescet, ut sit activum. Praeconabile. Praeconari, Parvipendulus. Gloriositer. Deicola. Decisus pro occisus, aut obtruncatus. Itus pro itinere seu via. Et itum neutro genere pro incessu in Nonio Marcello reperitur. Prophetismus, ut Christianismus. Incultio pro- ruditate seu barbarie sermonis. Adepsit pro adeptus est. Medie pro mediocriter. Epistolatim per Epistolas. Lunatim per singulos menses, Metabulum pro spatio. Victoriare. Pausare verbum, nam pausam pro quiete antiqui dixere. Eremititas pro eremo seu solitudine. Officiositas pro munere. Oramen pro prece. Victimare, tanquam victimam offerre. Sospitare, salutare. Deliquium pro peccato. Optio pro occasione, item pro petitione. Vindicium pro vindicta. Grassedo pro crassitudine. Sol pro die. Multiplicus pro multiplex. Versibilitas pro mutabilitate et inconstantia. Inconvulsibiliter. Combinatus pro imbutus. Jugitas pro perpetuitate. Dibellio pro rebellio. Potestative. Praesentialiter. Dulcoratus. [Col. 0918B] Repriorans. Anticeps. Fulcimen. Noxietas. Taxatum pro narratum. Compactare pro formare, et veluti fabrefacere. Pusillitas pro parvitate. Mundialis. Disertitudo. Et quaedam alia ad hunc modum.

Genera confusa, casus perversi, numeri in nominibus et verbis neglecti: et tota inde Latini sermonis structura dissipata, describentium; non auctoris fuisse vitia, est manifestum. Idcirco nos omnia ejusmodi emendavimus, cum in reliquis nihil nobis permiserimus.



II. QUI STATUS CHRISTIANAE RELIGIONIS CORDUBAE SUB ARABUM IMPERIO D. EULOGII TEMPORE FUERIT.
[Col. 0917]

[Col. 0917C] Occupata ab Saracenis Hispania, multis de causis barbari victores Christianis pepercerunt; illudque eos in primis commovit, quod magnas lateque diffusas Hispaniae provincias accolis ipsi implere non poterant. Ut igitur essent, qui agros colerent, consueta mercimonia exercerent, et tributa principi persolverent, Christianos in Hispania, quoscunque potuerunt, conservavere. Relictus iis fuit religionis cultus, templa multis locis intacta permanserunt, libereque permissum, ut Christiano ritu eadem frequentarent. Cordubae vero major Christianorum numerus relictus, majorem etiam religionis cultum retinuit. In universum namque ea civitas multis modis ab Mauris jam inde fuit nobilitata. Sedes regni totius, quae Hispali paucis annis constiterat (referentibus Rasi et Ruderico Toletano antistite in Arabum historia, quae nondum est excussa) per Abdalazim Muzae in Hispaniae administratione successorem eo fuit translata. Ibi arcem, ibi templum, nunc etiam inter tot ingentia aedificia toti orbi admirandum, [Col. 0917D] erexerunt: scholas ibi philosophiae, et publica doctrinae gymnasia (ut est in Alfonsi regis [Col. 0918C] historia, quam generalem dicunt) esse voluerunt: et regni caput constitutam sublimi undique magnitudine et majestate extulerunt. Sed longum sit, si omnia percensere velim quae eo tempore ad Cordubensis civitatis amplitudinem et majestatem collata sunt. Verumenimvero quanquam quidquid Barbari poterant claritatis nostrae urbi eo tempore certatim inferrent; multo tamen illam Deus Optimus Maximus majori splendore inclytam esse voluit, cum captivam, oppressam et multis malis afflictam Christianorum ibi Ecclesiam religionis cultu, fideique catholicae amore maxime fecit excellere. Ut quae martyrum caede jam diu antea irrigata nobilissima fidei Christianae germina, et uberrimos fructus protulerat; nunc sacri cruoris exundantibus rivis plenius imbuta, praestantiorem sibi gloriae coronam in coelis pararet, civibusque suis firmum certumque apud Deum patrocinium majori cumulo in omne aevum compararet. Id quale quantumque fuerit divinae largitatis beneficium, divi Eulogii libri fusius [Col. 0918D] et uberius declarabunt.

Et quoniam Cordubam cum imperii Arabici domicilio [Col. 0919A] et sede ibidem constituta, summa omnia Hispaniae jura tam sacra quam profana immigrarunt; Christianae religionis dignitas atque potestas, quaecunque fuerunt, eo etiam ex tota provincia sese transtulerunt. Non quod Toletana Ecclesia ut fuit olim, et nunc quoque est, eo tempore totius Hispaniae primas esse desierit, caputque Christianae apud nos religionis haberi: non quod metropolitanum suum Hispalensem Cordubensis Ecclesia non agnosceret; sed quia tyranni cum omnia possent, et ad sese omnia revocarent, eo convenire ad concilium reliquos antistites cogebant, ibique de quibuscunque cuperent rebus, et consultare, et statuere volebant. Indicio sunt duo concilia Cordubae per illa tempora congregata. Alterum, cujus divus Eulogius meminit [a 1Kb] , ab omnibus Hispaniae metropolitanis cum subditis episcopis celebratum: alterum, cujus in Samsonis abbatis Cordubensis, de quo suo loco dicemus [b 1Kb] , Apologetico mentio fit. Et quoniam hanc, quam dico [Col. 0919B] majorem potestatem miserabili profecto de causa habere Cordubensis Ecclesia videbatur; ideo multo plura ibidem templa, basilicae, monasteria virorum ac feminarum et permansisse, et denuo exaedificata fuisse, divi Eugolii scripta testantur. Operae pretium fuerit ad Dei omnipotentis gloriam catalogum hic jam sacrorum locorum, qui Cordubae fuere, ex divi Eulogii praesertim libris apponere. Et intra urbem quidem haec fuisse memorantur.

Sancti Aciscli martyris Cordubensis basilica, ubi sanctum ejus corpus requiescebat.

Sancti Zoyli martyris Cordubensis basilica, in qua sanctum ejus corpus erat tumulatum.

Sanctorum trium martyrum Cordubensium Fausti, Januarii, et Martialis basilica, ubi eorumdem cineres asservabantur. Hujus templi mentio etiam est in priscis Annalibus, quos initio liber ille Compostellanus habuit, de quo in Dominico Sarraceno martyre [c 1Kb] dicemus. Ibi ita legitur: »Aera MXXXIII. Octavo Kalendas Januarii captus, et lanceatus fuit [Col. 0919C] comes Garsia Fernandi Saracenis, inter Alcocer et Langa in riba de Dorio. Et quinta die mortuus fuit, et ductus ad Cordubam, et sepultus in sanctos tres, et inde ductus fuit ad Caradignam.«

Basilica sancti Cypriani.

Basilica sancti Genesii martyris.

Sanctae Eulaliae virginis et martyris basilica [d 1Kb] .




EXTRA URBEM.

Sancti Christophori monasterium, urbi trans flumen propinquum [e 1Kb] .

Cuteclarense monasterium in montibus urbi vicinis, divae Mariae virgini sacrum:

Tabanense coenobium, ipso divi Eulogii tempore constructum in iisdem montibus.

Pilemellariense [f 1Kb] monasterium sancti Salvatoris: et ipsum etiam eodem tempore iisdem in montibus conditum, cujus etiam hodie ruinae visuntur.

Armilatense coenobium, ad Armilatae fluminis ripam [Col. 0919D] in montibus sancto Zoylo dicatum.

Sancti Felicis martyris monasterium in oppido Froniano eorumdem montium.

Monasterium sancti Martini in montibus ad oppidum Roiana.

Sanctorum martyrum Justi et Pastoris coenobium in montibus ad viculum Leiulense.

[Col. 0920A] Palma oppidum, Annanellos vicus, et alia quaedam oppidula, quae nominantur, sua templa habuere, inter quae Colubris dictus vicus, sanctorum martyrum Cosmae et Damiani habuit ecclesiam.

Fuit etiam prope Cordubam templum sancti Sebastiani.

In his atque aliis multis templis, quae nominare divus Eulogius non potuit, praeterquam quod sacra fierent, docendi quoque cura et erudiendi quam plurimos consuetudo perseverabat. Id docet multis locis divus Eulogius, et in ejusdem Vita Alvarus: ubi etiam apparet non vulgarem illum doctrinae cultum, sed supra captivitatis et miseriarum, in quibus degebant fideles, tempora praecellentem. Ipsa templa etiam intra urbem suas turres, aenea sua cymbala habuere, quibus Dei plebem assidue convocabant. Et durat adhuc Cordubae exiguum unum, ab illis usque temporibus, ut suo loco referemus, [g 1Kb] conservatum. Sacerdotes, monachi, sacrae virgines [Col. 0920B] peculiari veste legitimoque cultu amicti, detonsi etiam in publico conspiciebantur. Quae omnia ex divo Eulogio atque aliis duobus ejusdem saeculi scriptoribus, sunt manifesta. Neque sine pretio tamen, et recentibus semper exactionibus, ut idem sanctus martyr et alii tradunt, concessa fuere. Unum illud tantummodo mortis etiam interminatione fuerat Christianis vetitum, ne pseudoprophetam eorum Mahometum maledictis incesserent, aut legi suae cum probro detraherent. Hoc uno fideles Christi abstinerent, Arabum templa non intrarent, tributa persolverent, tuti et pene liberi poterant permanere. Nam et comitum dignitas semper Cordubae inter Mozarabes perseverabat; ut ex Samsone abbate, et Cypriani Cordubensis epigrammatibus, per haec ipsa tempora scriptis constat: et quod in divo Eulogio legimus, publico exceptorum munere iidem fungebantur Christiani, atque inter tyrones regios, de quibus suo loco dicemus, [h 1Kb] 